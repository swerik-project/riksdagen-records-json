{"dokumentstatus":{"dokument":{"hangar_id":"2387619","dok_id":"GG0915","rm":"1992/93","beteckning":"15","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"15","slutnummer":"0","datum":"1992-11-03 00:00:00","systemdatum":"2005-10-27 13:51:45","publicerad":"1992-11-03 00:00:00","titel":"Riksdagens snabbprotokoll 1992/93:15 Tisdagen den 3 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{D4C10929-C47A-4AAF-A9CF-E90FF82A351D}","dokument_url_text":"http://data.riksdagen.se/dokument/GG0915/text","dokument_url_html":"http://data.riksdagen.se/dokument/GG0915","dokumentstatus_url_xml":"http://data.riksdagen.se/dokumentstatus/GG0915","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:15</div>\r\n<div class=\"sidhuvud_datum\">Tisdagen den 3 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Förste vice talmannen meddelade att Göran\r\nPersson (s) avsagt sig uppdraget att vara ledamot i\r\njordbruksutskottet.</pre><pre>Kammaren biföll denna avsägelse.</pre><pre>2 §  Svar på fråga 1992/93:95 om\r\nbarnkonventionens tillämpning</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Eva Zetterberg har frågat mig vilka\r\nåtgärder regeringen avser vidta för att säkerställa\r\natt barnkonventionens bestämmelser tillämpas i\r\nalla avseenden av svenska myndigheter och\r\ndomstolar.</pre><pre>Frågan har sin utgångspunkt i ett enskilt fall som\r\njag inte har möjlighet att kommentera. Jag vill dock\r\nrent principiellt framhålla att\r\nprövningsmyndigheterna vid en ansökan om\r\nuppehållstillstånd, oavsett utgången av ett\r\nadoptionsärende, naturligtvis skall beakta om det\r\nkan finnas andra humanitära skäl i ärendet som gör\r\natt tillstånd skall beviljas.</pre><pre>När det gäller den mera allmänna frågeställningen\r\nkonstateras i den rapport som Sverige i enlighet\r\nmed konventionen nyligen har avlämnat till den\r\nsärskilda FN-kommittén för barnets rättigheter, att\r\nsvensk lagstiftning stämmer väl överens med\r\nbarnkonventionen.</pre><pre>Däremot står tillämpningen av lagar och\r\nbestämmelser inte alltid i överenstämmelse med\r\nkonventionens intentioner. Som exempel vill jag\r\nnämna att kritik har riktats mot ett bristande\r\nbarnperspektiv inom socialtjänsten.</pre><pre>Regeringen har mot den bakgrunden givit\r\nSocialstyrelsen i uppdrag att utforma och\r\ngenomföra ett program för att utveckla\r\nsocialtjänstens förhållningssätt till utsatta barn och\r\nderas familjer, det s.k. Barn i fokus-projektet.\r\nSatsningen tar sikte på att höja kompetensen och\r\nöka medvetenheten hos socialarbetare och andra\r\nsom arbetar med utsatta barn. Förmågan att se,\r\nförstå, beskriva och möta utsatta barns behov skall\r\nutvecklas. Särskilda medel har avsatts för detta\r\nutvecklingsarbete som syftar till att sätta barns\r\nbästa i främsta rummet.</pre><pre>När vi ratificerade FN:s konvention om barnets\r\nrättigheter åtog vi oss också att i enlighet med\r\nartikel 42 genom lämpliga och aktiva åtgärder göra\r\nkonventionens bestämmelser och principer allmänt\r\nkända bland såväl barn som vuxna i Sverige.\r\nBarnkonventionen har översatts till svenska och i\r\nbl.a. serien UD informerar tryckts upp i ca 70 000\r\nexemplar. Publikationen har spritts genom olika\r\nkanaler. En rad konferenser om konventionen eller\r\nom vissa artiklar i konventionen har anordnats av\r\nbl.a. Socialdepartementet och en rad olika\r\nfrivilligorganisationer. Vidare har 30 miljoner\r\nkronor anvisats ur Allämnna arvsfonden för att\r\nunder en treårsperiod ge frivilligorganisationerna\r\nmöjlighet att genom sina särskilda kanaler sprida\r\nkunskap om konventionen.</pre><pre>Den tidigare nämnda rapporten till FN avlämnades\r\nden 2 september 1992. Rapporten, som även\r\ninnehåller konventionstexten, trycks för\r\nnärvarande i 10 000 exemplar. Avsikten är att\r\nsprida rapporten till bl.a. statliga myndigheter,\r\ninkl. domstolar.</pre><pre>Anf. 2  EVA ZETTERBERG (v):</pre><pre>Herr talman! Jag vill tacka Bengt Westerberg för\r\nsvaret på min fråga. Jag kan konstatera att Bengt\r\nWesterberg har ett hårt liv. Han har vid flera\r\ntillfällen fått svara på frågor som ställts till andra\r\nministrar i regeringen som de har valt att inte svara\r\npå.</pre><pre>Det är bra att det av svaret framgår den vikt som\r\nSverige lägger vid barnkonventionen och att den\r\nsprids och diskuteras vid en rad olika evenemang\r\noch kommer ut på bred basis. Det ser jag som\r\noerhört betydelsefullt.</pre><pre>Det är också bra att Sverige i FN-rapporten tagit\r\nupp en del brister. Men jag anser att det inte\r\nframgår tillräckligt klart i svaret att man i\r\ndepartementets svar till FN om barnkonventionen\r\ntydligt visar på brister bl.a. när det gäller\r\nflyktingbarn. De olika exempel som här framhålls\r\ntalar inte emot det faktum att det i detta fall, som\r\njag tycker har principiell betydelse, framstår som\r\natt Sverige bryter mot barnkonventionen.</pre><pre>I svaret framhålls hur andra myndigheter,\r\nexempelvis domstolar, skall ta del av de olika\r\nbestämmelser som följer av barnkonventionen och\r\natt de skall ha ett förhållningssätt med\r\nbarnperspektiv. Jag undrar då naturligtvis hur det\r\nförhåller sig med Invandrarverket, som är den\r\nmyndighet som är berörd i detta fall. Jag har klart\r\nuppfattat -- och jag tycker att det finns ett visst\r\ninstämmande i Bengt Westerbergs svar -- att\r\nInvandrarverket i detta fall har frångått\r\nbarnkonventionen och det Sverige undertecknat.\r\nDelar Bengt Westerberg min uppfattning att man\r\nhos Invandrarverket inte har följt\r\nbarnkonventionen när man i detta fall inte avvaktat\r\nen adoptionsansökan?</pre><pre>Anf. 3  Socialminister BENGT\r\nWESTERBERG (fp):</pre><pre>Herr talman! Jag har inte tillräckliga kunskaper om\r\ndet enskilda fallet för att kunna yttra mig om detta\r\noch är dessutom inte tillåten att göra det här i\r\ntalarstolen. Men principiellt är det naturligtvis\r\nönskvärt att man försöker att hantera sådana\r\nproblem så smidigt som möjligt. Jag kan inte svara\r\npå om man har gjort det i det här fallet.</pre><pre>Anf. 4  EVA ZETTERBERG (v):</pre><pre>Herr talman! Jag begär naturligtvis inte att\r\nsocialministern skall uttala sig om ett enskilt fall och\r\ngå in på detaljer. Däremot menar jag att detta\r\nenskilda fall reser principiella frågeställningar om\r\nde regler som vi måste iaktta om vi som nation vill\r\nleva upp till barnkonventionen.</pre><pre>Eftersom tiden är knapp för en diskussion här i\r\nkammaren, och eftersom det inte är meningsfullt\r\natt diskutera hur det exakt står till i enskilda fall,\r\ntänkte jag skicka med Bengt Westerberg en video\r\nfrån Västnytt, som har skildrat just detta enskilda\r\nfall. Det går säkert bra också för andra intresserade\r\natt låna den från Västnytt. Jag hoppas att Bengt\r\nWesterberg får tillfälle att studera den i enskildhet\r\neller tillsammans med andra intresserade, och han\r\nfår gärna återkomma till detta fall, där jag anser att\r\nInvandrarverkets agerande klart strider mot\r\nbarnkonventionen.</pre><pre>Anf. 5  Socialminister BENGT\r\nWESTERBERG (fp):</pre><pre>Herr talman! Jag tackar så mycket.</pre><pre>Överläggningen var härmed avslutad.</pre><pre>3 §  Svar på fråga 1992/93:116 om\r\nhandläggningstiderna i ärenden om bilstöd åt\r\nhandikappade</pre><pre>Anf. 6  Socialminister BENGT\r\nWESTERBERG (fp):</pre><pre>Herr talman! Sonja Rembo har frågat mig vad jag\r\navser att göra för att handläggningstiderna för\r\nbilstöd skall kunna förkortas.</pre><pre>Av Riksförsäkringsverkets senaste\r\nuppföljningsrapport, som nyligen har överlämnats\r\ntill regeringen, framgår att tiden från det att\r\nansökan om bilstöd kom in till försäkringskassan till\r\ndess beslut om rätt till bilstöd expedierats uppgår\r\ntill i genomsnitt fyra och en halv månad. Det finns\r\nbland dessa ärenden sådana som har klarats av på\r\nkortare tid än en månad, men det finns även ett\r\nfåtal ärenden som tagit längre tid än ett år.</pre><pre>Jag delar Sonja Rembos uppfattning att alltför\r\nlånga handläggningstider kan vålla stora bekymmer\r\nför dem som berörs. Jag har dock inte från\r\nhandikapporganisationerna eller enskilda sökande\r\nhört att dessa tider generellt sett skulle vara något\r\nproblem.</pre><pre>Enligt uppgift från Riksförsäkringsverket har\r\nförsäkringskassornas handläggningstider för\r\nbilstöd inte ökat, men det förekommer vissa\r\nvariationer mellan kassorna.</pre><pre>Självfallet är det angeläget att de långa\r\nhandläggningstider som i dag förekommer i en del\r\nfall kan kortas.</pre><pre>Med hänsyn till vad jag har sagt om\r\nhandläggningstider i bilstödsärenden i allmänhet\r\nser jag dock inga skäl att nu vidta någon åtgärd i\r\ndenna fråga. Jag kommer emellertid även i\r\nfortsättningen att följa tillämpningen av bilstödet.</pre><pre>Anf. 7  SONJA REMBO (m):</pre><pre>Herr talman! Jag tackar socialministern för svaret.\r\nJag läser in en positiv ton i det, även om jag kanske\r\ntycker att det här finns anledning att göra någonting\r\nmer än att bara följa utvecklingen.</pre><pre>Det är naturligtvis mycket bekymmersamt för de\r\nenskilda människor som får vänta mycket långa\r\ntider. Jag menar att redan en genomsnittstid på fyra\r\noch en halv månad börjar bli oacceptabelt lång. Det\r\nhandlar om människor vilkas rörelsefrihet är\r\nbegränsad och som skulle få en avsevärt ökad\r\nrörelsefrihet genom att få tillgång till en egen bil.\r\nSkall man till handläggningstiderna lägga den\r\nibland långa tid som krävs för teknisk anpassning\r\nkan väntetiderna bli avsevärda. Det blir\r\nsannerligen inte billigare för kommunerna, som\r\nunder tiden måste tillhandahålla färdtjänst.</pre><pre>Min egen hemkommun hör till dem som dess värre\r\nhar handläggningstider på åtta månader. Det\r\nbesked de ger till handikappade som lämnar in\r\nansökan är att handläggningstiden har ökat med två\r\nmånader under detta år. Det är min uppfattning att\r\ndetta är oacceptabelt långa tider. Att det sker en\r\nsådan förlängning under årets gång omöjliggör\r\nvarje form av planering för de människor som\r\nberörs. Jag vill därför än en gång fråga\r\nsocialministern om han inte anser att det mot denna\r\nbakgrund kanske finns anledning att ändå titta på\r\nde enskilda kommunernas sätt att handlägga dessa\r\nfrågor.</pre><pre>Anf. 8  Socialminister BENGT\r\nWESTERBERG (fp):</pre><pre>Herr talman! Det är självfallet otillfredsställande\r\nom handläggningstiderna i en kommun ökar med\r\ntvå månader och nu är uppe i åtta månader. Jag\r\nutgår från att Riksförsäkringsverket vidtar åtgärder\r\ndär detta förekommer. Jag vill dock hävda att fyra\r\noch en halv månad inte är en särskilt lång\r\nutredningstid. Det är fråga om rätt omfattande\r\nutredningar. När vi har försökt bedöma om\r\nutredningstiderna är rimliga eller inte, har vår\r\nslutsats varit att fyra och en halv månad i\r\ngenomsnitt är ganska tillfredsställande. Däremot\r\nkan man naturligtvis vara missnöjd med ännu\r\nlängre tider.</pre><pre>Till följd av Sonja Rembos fråga bad jag några\r\nmedarbetare på departementet att ringa dels till\r\nRiksförsäkringsverket, dels till\r\navnämarorganisationerna,\r\nhandikapporganisationerna, och fråga om\r\nhandläggningstiderna, om det förekom klagomål\r\noch om det var stora problem. Jag har redovisat\r\nresultatet av denna lilla enkät i mitt svar. Vi är\r\nmedvetna om att det i vissa kommuner och vid\r\nenskilda försäkringskassor förekommer att\r\nhandläggningstiderna är för långa, och det är\r\nnaturligtvis önskvärt att förkorta dem.</pre><pre>Anf. 9  SONJA REMBO (m):</pre><pre>Herr talman! Tack för den kompletteringen.\r\nHandikappade har inte alltid starka företrädare,\r\noch de är ofta tålmodiga människor, som är vana att\r\nvänta på olika åtgärder.</pre><pre>Jag sade fel förut; det är naturligtvis inte\r\nkommunerna som handlägger bilstödsfrågor, utan\r\ndet är försäkringskassorna. Det är viktigt att\r\nmarkera, att även om försäkringskassorna befinner\r\nsig i en svår arbetssituation får detta inte gå ut över\r\nden grupp som behöver bilstöd för att få en egen bil\r\noch därmed ökad rörelsefrihet.</pre><pre>Anf. 10  Socialminister BENGT\r\nWESTERBERG (fp):</pre><pre>Herr talman! Jag vill bara göra en kort kommentar.\r\nJag delar Sonja Rembos uppfattning att\r\nhandikappade ofta är och tvingas vara mycket\r\ntålmodiga. Däremot tycker jag inte att deras\r\norganisationer är dåliga företrädare eller att de inte\r\nhör av sig när någonting brister, utan de brukar vara\r\nganska snabba att påtala sådant som är riktigt\r\ndåligt. Jag tror alltså inte att situationen generellt\r\nsett upplevs som dålig, men uppenbarligen finns det\r\ndåliga exempel, som vi har anledning att ta itu med.</pre><pre>Anf. 11  SONJA REMBO (m):</pre><pre>Herr talman! Det gläder mig att socialministern nu\r\nsäger att han har anledning att ta itu med de dåliga\r\nexemplen. Handikapporganisationerna gör\r\nförvisso ett gott arbete, men alla är icke\r\nmedlemmar där och alla framför inte sina klagomål\r\ntill dem. Nu har jag framfört detta här i kammaren,\r\noch jag hoppas att de som är berörda får upp\r\nögonen för problemen.</pre><pre>Överläggningen var härmed avslutad.</pre><pre>4 §  Svar på fråga 1992/93:126 om finska\r\nsocialarbetare i Stockholm</pre><pre>Anf. 12  Socialminister BENGT\r\nWESTERBERG (fp):</pre><pre>Herr talman! Sigrid Bolkéus har frågat mig om jag\r\nhar förhört mig om intresse och möjligheter att ha\r\nfinska socialarbetare stationerade i Stockholm.</pre><pre>Många finska hemlösa i Stockholm lever under\r\nsvåra sociala förhållanden. Frågan har behandlats i\r\nSvensk-finska arbetsgruppen rörande de\r\nfinskspråkiga invandrarnas situation inom den\r\nsvenska hälso- och sjukvården, den s.k. SFINKS-\r\ngruppen. Dessutom har regeringen i november\r\n1991 beviljat socialtjänsten i Stockholm medel för\r\natt kartlägga vårdbehoven.</pre><pre>Undersökningen avrapporterade till\r\nSocialdepartementet i april i år. Av rapporten\r\nframgår att merparten av de finska hemlösa\r\nmissbrukarna i Stockholm har vistats relativt länge\r\ni Sverige. I allmänhet rör det sig om personer med\r\nkroniska missbruksproblem. Undersökningen visar\r\ninget som tyder på att dessa skulle ha svårare att få\r\nvård än svenska missbrukare. Tvärtom visar den\r\nklientundersökning som genomförts inom ramen\r\nför studien att socialtjänsten hjälpt flertalet av de\r\nfinska missbrukarna till vård på behandlingshem.\r\nSpråksvårigheter kan dock medföra att de har\r\nsvårare än svensktalande att fullt ut tillgodogöra sig\r\nden vård som ges. Vidare framgår att det som\r\nfrämst försvårat en social rehabilitering för gruppen\r\nfinska missbrukare har varit deras brist på socialt\r\nnätverk i Sverige.</pre><pre>Det är kommunen som enligt socialtjänstlagen har\r\ndet yttersta ansvaret för att de som vistas i\r\nkommunen får det stöd och den hjälp som de\r\nbehöver. Sverige har givetvis också ett ansvar för\r\natt se till att de nordbor som vistas i landet får den\r\nvård som de behöver. Att stationera finska\r\nsocialarbetare i Stockholm är, enligt de uppgifter\r\njag har erhållit, inte aktuellt för dagen. Den nyligen\r\ngenomförda undersökningen har dock initierat en\r\ndiskussion inom Stockholms socialtjänst om hur\r\nsamarbetet mellan Stockholm och Helsingfors skall\r\nfortlöpa, speciellt vad gäller invandringen av finska\r\nungdomar. Frågan om de finska missbrukarnas\r\nsituation kommer att behandlas vidare inom ramen\r\nför det svensk-finska samarbetet i SFINKS-\r\ngruppen.</pre><pre>Anf. 13  SIGRID BOLKÉUS (s):</pre><pre>Herr talman! Jag tackar för svaret.</pre><pre>Jag vädjar till Bengt Westerberg att ta upp de här\r\nproblemen och önskemålen om finska\r\nsocialarbetare i Stockholm med t.ex. den finske\r\nsocial- och hälsovårdsministern. När dåvarande\r\nsocial- och hälsovårdsministern Tarja Halonen var i\r\nStockholm 1989 gjorde hon studiebesök på\r\nStadsmissionens soppkök och härbärgen, och hon\r\nlovade att ta upp frågan när hon kom hem. Men\r\nsom vi vet blev det regeringsskifte i Finland.\r\nSocialministern gjorde i våras i stort sett samma\r\nstudiebesök som Tarja Halonen för tre år sedan,\r\noch nu har läget förvärrats. Av uteliggarna är mer\r\nän hälften finländare. Tidigare var de flesta\r\nuteliggare och bostadslösa medelålders män med\r\nmissbruksproblem, men nu ökar antalet unga\r\npojkar, kvinnor och psykiskt sjuka.</pre><pre>När finländare kommer till Sverige är de inte\r\naktuella hos någon svensk socialmyndighet, och\r\nefter tre månaders vistelse här utvisas de om de inte\r\nkan visa att de klarar sin försörjning. Flera stannar\r\nkvar, och en del återvänder till Sverige. Under de\r\nhär månaderna har de farit mycket illa. Så\r\nsmåningom får de hjälp av socialbyråer och av\r\n''räddare i nöden'', som Stadsmissionen och\r\nFrälsningsarmén -- de finns ju alltid, i varje fall\r\nännu.</pre><pre>I takt med att behoven ökar så minskar resurserna\r\npå alla håll. Om Socialnämnden i Stockholm drar in\r\nhela bidraget till stadens ungkarlshotell och\r\nhotellhemmen kommer antalet uteliggare och\r\nbostadslösa att öka. Jag hoppas att vi snart får se\r\nresultat och att det vidtas åtgärder till följd av den\r\nrapport som Bengt Westerberg nämnde.</pre><pre>Ja, det är kommunerna som har ansvaret för dem\r\nsom bor där, men de tvingas spara och skära ned.\r\nOlika verksamheter ställs mot varandra; det gäller\r\näldreomsorg, skola, barnomsorg och\r\nmissbrukarvård. Redan nu skär man ned inom\r\nmissbrukarvården och drar in bidrag. De utslagna\r\när människor som inte gör sina röster hörda -- de\r\ntror inte att det lönar sig.</pre><pre>Anf. 14  Socialminister BENGT\r\nWESTERBERG (fp):</pre><pre>Herr talman! Den bild som Sigrid Bolkéus ger\r\nstämmer inte riktigt med den rapport som hon nyss\r\nviftade med. Där framgår det att de finnar som\r\nfinns i Stockholm ofta har varit här ganska länge\r\noch att de faktiskt får vård. Det finns självfallet\r\nockså problem med dem som kommer hit tillfälligt\r\noch kanske inte får vård eller det mottagande i\r\nSverige som skulle vara önskvärt.</pre><pre>Jag vill inte säga att det inte finns behov av eller\r\nutrymme för finska socialarbetare i Stockholm, på\r\nsamma sätt som de svenska socialarbetare som är\r\nplacerade i Köpenhamn. Detta är i första hand en\r\nfråga som får diskuteras mellan Stockholm och\r\nHelsingfors, och beslutet att placera socialarbetare\r\nhär måste naturligtvis framför allt vara finskt\r\nbeslut. Det är vi i Sverige som har beslutat att\r\nplacera socialarbetare i Köpenhamn, och det har\r\nfungerat mycket bra. Det är därför inte uteslutet att\r\ndet skulle tillföra en del att få hit finska\r\nsocialarbetare för att hjälpa den grupp som vi nu\r\ntalar om. Det är alltså ett finskt beslut, och det får\r\ni första hand diskuteras mellan Stockholms\r\nkommuns socialtjänst och dess finska motsvarighet.</pre><pre>Anf. 15  SIGRID BOLKÉUS (s):</pre><pre>Herr talman! Sedan rapporten gavs ut i mars har\r\nläget förvärrats, och om socialministern gjorde ett\r\nåterbesök på härbärgen, Stadsmissionen m.m.\r\nskulle han få detta bekräftat. Visst är det ett finskt\r\nbeslut som krävs, men jag skulle vara glad om\r\nsocialministern försökte påverka det hela. Enligt\r\nsocialtjänstlagen skall alla ha rätt till ett värdigt liv,\r\nmen som det nu ser ut lever människor i misär i\r\ntunnlar och portgångar och går ofta en för tidig död\r\ntill mötes. Ett samarbete måste alltså till.</pre><pre>Som socialministern sade, görs det ett enormt fint\r\njobb genom den uppsökande verksamheten bland\r\nungdomar i Köpenhamn. Jag hoppas att detta leder\r\ntill någonting.</pre><pre>Överläggningen var härmed avslutad.</pre><pre>5 §  Svar på fråga 1992/93:86 om verkställande\r\ndirektörers förmåner i bolagens årsredovisning</pre><pre>c1 &gt; Anf. 16  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Nils T Svensson har frågat\r\nnäringsminister Per Westerberg om han är beredd\r\natt föreslå ändringar i lagen om aktiebolag så att\r\nuppgifter om verkställande direktörers förmåner\r\nredovisas i bolagens årsredovisningar. Arbetet\r\ninom regeringen är så fördelat att det är jag som\r\nskall svara på frågan.</pre><pre>I aktiebolagslagen finns bestämmelser om att lön\r\noch annan ersättning som under ett aktiebolags\r\nräkenskapsår utgått till styrelsen och verkställande\r\ndirektören skall anges i bolagets\r\nförvaltningsberättelse. Tantiem och därmed\r\njämställd ersättning skall då anges särskilt. Med\r\ntantiem menas en avtalad rörlig ersättning, t.ex. en\r\nviss andel i bolagets vinst. Förvaltningsberättelsen\r\när en del av bolagets årsredovisning. När\r\nrevisorerna har granskat årsredovisningen skall den\r\nsändas in till Patent- och registreringsverket, där\r\nvem som helst kan få ta del av uppgifterna.</pre><pre>Mitt svar på Nils T Svenssons fråga är alltså att all\r\nersättning till verkställande direktörer redan i dag\r\nskall tas upp i bolagens offentliga årsredovisningar.\r\nDet gäller också ersättning i form av\r\navgångsvederlag som utbetalats under\r\nräkenskapsåret.</pre><pre>Men om det är så att Nils T Svensson i stället syftar\r\npå avtal om avgångsvederlag vid en eventuell\r\nuppsägning är det riktigt att det inte finns några\r\nsärskilda bestämmelser om att sådana avtal skall\r\nomnämnas i årsredovisningen.</pre><pre>Enligt aktiebolagslagen skall emellertid upplysning\r\nlämnas om alla för bedömningen av bolagets\r\nställning viktiga förhållanden. Det är alltså\r\ntänkbart att det kan finnas en\r\nredovisningsskyldighet beträffande innehållet i\r\navtal om avgångsvederlag i särskilda fall.</pre><pre>Det finns en utredning tillsatt som har i uppgift att\r\nföreslå hur redovisningslagstiftningen skall\r\nmoderniseras och anpassas till vad som gäller\r\ninternationellt, inte minst inom EG. Den fråga som\r\nNils T Svensson tar upp torde få övervägas inom\r\nramen för den utredningen, bl.a. mot bakgrund av\r\nden syn på frågan som finns i andra länder.\r\nUtredningen avser att redan nästa år lägga fram\r\nresultatet av sitt arbete. Jag anser att man bör\r\navvakta det och är därför inte beredd att nu föreslå\r\nnågra lagändringar rörande denna fråga.</pre><pre>Anf. 17  NILS T SVENSSON (s):</pre><pre>Herr talman! Jag tackar statsrådet för svaret. Jag\r\nhade dock hoppats på ett klart positivt svar till\r\nförslaget att öppet redovisa de förmåner utöver\r\nlönen som bolagen lämnar sin VD. Det är helt\r\nuppenbart att dessa förmåner uppgår till betydande\r\nbelopp. Det har ju under senare tid avslöjats vad\r\nsådana här förmåner kan bestå utav; tjänstebostad,\r\navgångsvederlag och olika oerhört generösa\r\nfallskärmsavtal.</pre><pre>Vi har fått ta del av flera sådana exempel, och de\r\nger stöd för kravet att öppet redovisa i\r\nårsredovisningar de förmåner som bolagets VD och\r\neventuellt andra i företagsledningen ges.</pre><pre>Jag tror också att detta har stor betydelse för\r\naktieägarnas och allmänhetens förtroende för\r\nbolagen och för de personer som har ansvar för\r\nföretagets skötsel.</pre><pre>I andra länder, som England och USA, har man ett\r\nmycket bestämt regelverk, som ger klara besked på\r\nden här punkten. I USA har den myndighet som\r\nreglerar handeln med aktier helt nyligen infört nya\r\nregler, som innebär krav på att bolagen offentliggör\r\nvad deras direktörer får i lön och i övriga förmåner.</pre><pre>Även om det pågår en utredning, skulle jag vilja\r\nfråga om det är rimligt att statsrådet uttalar\r\nambitionen att åstadkomma en förändring av\r\nregelverket, så att de här förhållandena\r\noffentliggörs.</pre><pre>c1 &gt; Anf. 18  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Vi talar nu om\r\nredovisningslagstiftningen. Syftet med den och med\r\nföretagens offentliga årsredovisning är att det skall\r\ngå att få en rättvisande bild av företagens\r\nekonomiska situation. Självfallet påverkar löner\r\noch annan ersättning till verkställande direktörer\r\noch till företagsledning i övrigt resultatet i rörelsen\r\noch bör därför också redovisas.</pre><pre>Det förhåller sig faktiskt annorlunda när det gäller\r\navtal om vederlag vid en eventuell uppsägning\r\nnågon gång i framtiden. Sådana avtal i sig påverkar\r\nknappast bedömningen av företagens ekonomiska\r\nställning, åtminstone inte när det gäller större\r\nföretag.</pre><pre>Nils T Svensson tar upp frågan om förtroendet för\r\nföretagen. Jag tror nog att både aktieägare och\r\nallmänhet är mer intresserade av hur företagets\r\nekonomiska ställning är och mindre intresserade av\r\nhur eventuella uppsägningsavtal utformas.</pre><pre>Till detta vill jag gärna tillägga -- precis som\r\nstatsrådet Bo Lundgren sade i en liknande fråga --\r\natt vi från regeringens sida ser med stor oro på de\r\navtal som har träffats. Jag förstår att det är dem som\r\nNils T Svensson har i tankarna. I förlängningen av\r\ndetta resonemang ligger naturligtvis att det är, om\r\ninte vår ambition, i varje fall vår allmänna\r\ninriktning att det inte skall träffas avtal i den\r\nstorleksordning som det nu har gjorts.</pre><pre>Anf. 19  NILS T SVENSSON (s):</pre><pre>Herr talman! Det som statsrådet avslutade med att\r\nsäga inger hopp om att utredningen skall leda fram\r\ntill att en förändring skall kunna åstadkommas.</pre><pre>Det talas här om att vi skall anpassa oss till vad som\r\ngäller internationellt sett. Bara för ett par dagar\r\nsedan läste jag i tidningen Arbetet om de nya regler\r\nsom införts i USA. Man säger: ''Reglerna kräver att\r\nett företags verkställande direktörs och de fyra\r\növriga högst betalda chefernas löner offentliggörs\r\nom de överskrider'' en viss summa. ''Dessutom\r\nmåste all kompensation i form av aktier och annat\r\nuppges i detalj samt dess marknadsvärde, liksom\r\nbl.a. pensionsförmåner.''</pre><pre>Man refererar till en kommentar lämnad av\r\nföreträdare för små aktieinnehavare, som i åratal\r\nhar han arbetat för att tvinga fram ett\r\noffentliggörande av chefslöner: ''Vi har gjort några\r\nkompromisser, men i stort sett är vi väldigt nöjda.\r\nDe nya reglerna kommer att ge aktieägarna mycket\r\nstörre inflytande över hur företagen drivs.''</pre><pre>I England finns också ett sådant här regelverk. Vi\r\nlyssnar ju ibland på vad som händer runt omkring\r\noss, inte minst på vad som händer i Amerika.\r\nStatsrådet kan kanske läsa på i den här frågan.</pre><pre>c1 &gt; Anf. 20  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Jag är ganska väl påläst. Vad vi i\r\nförsta hand har studerat är EG:s fjärde\r\nbolagsrättsdirektiv, som innehåller en hel del regler\r\nom redovisningen av företagsledningens förmåner.\r\nPrecis som jag emellertid sade i mitt svar redovisas\r\nlöner och annan ersättning redan i dag.</pre><pre>EG:s bolagsrättsdirektiv är faktiskt strängare på\r\nnågra punkter än de svenska reglerna, exempelvis\r\nnär det gäller pensionsförmåner, som Nils T\r\nSvensson tar upp -- visserligen med hänvisning till\r\nUSA. Å andra sidan innehåller direktivet även en\r\ns.k. förfångsregel, som jag inte skulle ställa mig\r\nfrämmande inför att återfinna även i USA. Den gör\r\ndet möjligt att i årsredovisningen utelämna\r\nuppgiften om storleken av en utbetald lön och\r\npension, om uppgiften skulle innebära att lönen för\r\nen viss person i företagsledningen avslöjas. Detta\r\nvisar att man har litet olika regler utomlands, och\r\natt vi bör studera såväl de positiva som de negativa\r\nsidorna av reglerna.</pre><pre>Anf. 21  NILS T SVENSSON (s):</pre><pre>Herr talman! Jag ser fram emot när propositionen i\r\nden här frågan kommer nästa år från statsrådet. Vi\r\nkan kanske få klarhet då. Med tanke på den\r\nallmänna opinionen tror jag att det vore bra att\r\nrensa upp bland allt det som nu avslöjas gång efter\r\nannan, och som inte är bra vare sig för aktieägarna\r\neller för allmänheten.</pre><pre>c1 &gt; Anf. 22  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Som en slutlig kommentar skull jag\r\nvilja tillägga att jag fortfarande inte är riktigt säker\r\npå att detta är en lagstiftningsfråga.\r\nRedovisningslagstiftningen är nämligen en\r\nramlagstiftning och man överlämnar åt\r\nnormbildande organ att utfärda detaljanvisningar.\r\nPå det här området har vi Redovisningsrådet, som\r\nskall ge anvisningar om god redovisningssed.</pre><pre>Jag vill reservera mig i den här frågan och inte avge\r\nnågot bestämt uttalande.</pre><pre>Överläggningen var härmed avslutad.</pre><pre>6 §  Svar på fråga 1992/93:101 om det statliga\r\nperson- och adressregistret</pre><pre>c1 &gt; Anf. 23  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Carl Fredrik Graf har frågat\r\nfinansministern vilka förändringar regeringen avser\r\natt genomföra rörande villkoren för det statliga\r\nperson- och adressregistrets (SPAR:s) verksamhet\r\ninnan aviseringsutredningen är klar med sitt\r\nbetänkande. Arbetet inom regeringen är så\r\nfördelat att det är jag som skall svara på frågan.</pre><pre>SPAR-registrets framtid utreds för närvarande av\r\naviseringsutredningen. Dess framtid påverkas\r\nockså av ett förslag till EG-direktiv om\r\nintegritetsskydd på dataområdet, ett förslag vars\r\nkonsekvenser bl.a. datalagsutredningen för\r\nnärvarande överväger. Både aviseringsutredningen\r\noch datalagsutredningen skall bli klara under år\r\n1993. Jag vill därför inte nu föregripa\r\nutredningarnas resultat och föreslå några\r\ngenomgripande förändringar för SPAR:s del innan\r\nutredningsarbetet är slutfört.</pre><pre>Huvudman för SPAR-registret är en särskild\r\nnämnd i vilken ingår företrädare för partierna i\r\nriksdagen. SPAR-nämnden har till regeringen\r\ninkommit med framställningar om vissa\r\nförändringar beträffande SPAR-registret.</pre><pre>SPAR-nämndens förslag innebär bl.a. vissa\r\nbegränsningar av vilka uppgifter som skall få\r\nlämnas ut från SPAR-registret. Nämnden har\r\nmotiverat sitt förslag med att begränsningarna är\r\nönskvärda för att öka skyddet för den enskildes\r\nintegritet. Även jag anser att det finns starka skäl\r\nsom talar i denna riktning.</pre><pre>Framställningen bereds för närvarande inom\r\nJustitiedepartementet. Jag avser att om det behövs\r\ninhämta Datainspektionens yttrande över SPAR-\r\nnämndens förslag och därefter ta slutlig ställning till\r\nde ändringar i SPAR-förordningen (1981:4) som\r\nkan anses erforderliga i anledning av SPAR-\r\nnämndens framställning.</pre><pre>Anf. 24  CARL FREDRIK GRAF (m):</pre><pre>Herr talman! Jag ställde en relativt kort fråga till\r\nstatsrådet, och jag har fått ett relativt kort svar. Jag\r\ntackar för svaret.</pre><pre>Det finns två utgångspunkter för min fråga. Det\r\ngäller dels vilka överväganden som görs inom\r\nregeringskansliet rent allmänt i denna fråga, dels de\r\növerväganden som man kan tänkas behöva göra\r\nmed anledning av EES-avtalet och en eventuell\r\nframtida anslutning till EG. Jag har fått ett svar som\r\ni princip innebär att statsrådet hänvisar till de två\r\nutredningar som arbetar med dessa frågor.</pre><pre>Det talas i svaret om vissa begränsningar. Jag skulle\r\nvilja att statsrådet preciserade vilka begränsningar\r\ndet rör sig om och när det är tänkt att de skall träda\r\ni kraft.</pre><pre>c1 &gt; Anf. 25  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Upplysningsvis kan jag säga att\r\nSPAR-nämndens förslag bl.a. innebär att bara\r\nuppgifter om namn, adress, personnummer och\r\nfolkbokföringsort skall kunna lämnas ut vid utdrag\r\nur SPAR-registret.</pre><pre>Anf. 26  CARL FREDRIK GRAF (m):</pre><pre>Herr talman! När skulle i så fall den förändringen\r\nkomma till stånd?</pre><pre>c1 &gt; Anf. 27  Statsrådet REIDUNN LAURÉN (-):</pre><pre>c0 &gt; </pre><pre>Herr talman! SPAR-nämnden har i framställningen\r\nyrkat att ändringen skall komma till stånd per den 1\r\njanuari. Jag har, som jag sade, ännu inte tagit slutlig\r\nställning till nämndens förslag.</pre><pre>Anf. 28  CARL FREDRIK GRAF (m):</pre><pre>Herr talman! Då vill jag fråga om EES-avtalet\r\nkommer att få någon betydelse för SPAR-registret.\r\nEES-avtalet skall ju förhoppningsvis träda i kraft\r\nredan den 1 januari. Finns det i det avtalet\r\nnågonting som påverkar denna typ av register, eller\r\när det bara en EG-anslutning och de EG-direktiv\r\nsom finns på detta område som kan påverka\r\nregistrets användning?</pre><pre>c1 &gt; Anf. 29  Statsrådet REIDUNN LAURÉN (-):</pre><pre>c0 &gt; </pre><pre>Herr talman! Såvitt jag vet finns inget i EES-avtalet\r\nsom påverkar registrets användning. Däremot\r\ninnebär det nya förslaget till EG-direktiv om\r\nintegritetsskydd på dataområdet att användningen\r\npåverkas. Samtidigt vill jag framhålla att direktivet,\r\ntrots vissa tidningsuppgifter, fortfarande bara är ett\r\nförslag.</pre><pre>Anf. 30  CARL FREDRIK GRAF (m):</pre><pre>Herr talman! Jag drar av vårt replikskifte slutsatsen\r\natt det för närvarande inte är aktuellt med några\r\nförändringar av högre dignitet av SPAR-registrets\r\nanvändning, varken under detta år eller under\r\n1993. Är det riktigt?</pre><pre>c1 &gt; Anf. 31  Statsrådet REIDUNN LAURÉN (-):</pre><pre>c0 &gt; </pre><pre>Herr talman! De förändringar det kan bli fråga om\r\när ändringar i enlighet med SPAR-nämndens\r\nförslag. Några ytterligare ändringar har jag inte\r\navsett att genomföra.</pre><pre>Överläggningen var härmed avslutad.</pre><pre>7 §  Svar på fråga 1992/93:47 om\r\nrabiesförekomsten i Finland</pre><pre>Anf. 32  Jordbruksminister KARL ERIK\r\nOLSSON (c):</pre><pre>Herr talman! Bruno Poromaa har frågat mig om jag\r\när beredd att ta initiativ till att Sverige icke längre\r\nklassificerar Finland som ett rabiessmittat land,\r\nmed tanke på att inga nya fall av rabies i Finland\r\nkunnat konstateras under de senaste åren.</pre><pre>Frågor om smittskydd vid införsel av levande djur\r\noch vissa andra varor regleras genom veterinära\r\ninförselkungörelsen. Syftet med författningen är\r\n''att förebygga att djursjukdomar som är\r\nsmittsamma eller kan nedärvas, kommer in i landet\r\noch får ytterligare spridning här, genom införsel av\r\ndjur och vissa andra varor''. I kungörelsen sägs\r\nvidare att Statens jordbruksverk får, för att syftet\r\nmed kungörelsen skall uppnås, ställa krav på\r\ntillstånd vid införsel av bl.a. levande djur och att\r\ntillstånden får förenas med villkor.</pre><pre>Det ankommer således på Jordbruksverket att\r\navgöra vilka villkor som är nödvändiga vid införsel\r\nav levande djur.</pre><pre>Enligt vad jag har erfarit från Jordbruksverket är\r\nkarantänsförvaring i fyra månader ett av verkets\r\nvillkor för att man skall få föra in hund eller katt\r\nfrån länder där rabies förekommer eller från länder\r\nsom vaccinerar mot rabies eller tillåter införsel av\r\nvaccinerade hundar och katter utan\r\nkarantänsförvaring. Finland tillåter införsel av\r\nvaccinerade hundar och katter utan karantän,\r\nvarför finska hundar och katter inte får föras från\r\nFinland till Sverige utan karantänsförvaring.\r\nSamma grundläggande synsätt har övriga länder\r\nsom är fria från rabies, dvs. Storbritannien, Irland,\r\nNorge, Australien och Nya Zeeland samt Hawaii.</pre><pre>Jordbruksverket följer, med hjälp av Statens\r\nveterinärmedicinska anstalt, noga den\r\ninternationella utvecklingen inom forskningen och\r\nden behandling rabiesfrågan får i andra länder och\r\ninom internationella organisationer. Jag förutsätter\r\natt Jordbruksverket vidtar de åtgärder som ny\r\nforskning och förändrad syn på rabies leder till med\r\nbeaktande av de målsättningar som anges i den\r\nveterinära införselkungörelsen. Jag avser för\r\nnärvarande inte att ta initiativ till någon annan\r\nhantering av frågan.</pre><pre>Anf. 33  BRUNO POROMAA (s):</pre><pre>Herr talman! Jag skall be att få tacka statsrådet för\r\nsvaret. Jag beklagar att statsrådet inte är beredd att\r\nta några som helst initiativ i denna fråga. Statsrådet\r\nhade i alla fall kunnat bemöda sig om att efterhöra\r\nom Jordbruksverket har för avsikt att inom den\r\nnärmaste tiden pröva huruvida dessa bestämmelser\r\nskall behållas. Det har han tyvärr inte gjort.</pre><pre>Jag är rädd för att Jordbruksverket kan ha glömt\r\ndenna fråga. Den ligger kanske i någon byrålåda.\r\nDet har ju inte inträffat några som helst fall de\r\nsenaste fyra åren. Nu är det på tiden att man prövar\r\nhuruvida bestämmelsen skall behållas eller inte.</pre><pre>Anf. 34  Jordbruksminister KARL ERIK\r\nOLSSON (c):</pre><pre>Herr talman! Jag är ganska övertygad om att\r\nJordbruksverket följer denna debatt. Den har varit\r\naktuell i kammaren vid ett par tillfällen under det\r\nsenaste året. Jag har stor förståelse för de\r\nsynpunkter som har framförts av flera av\r\nkammarens ledamöter. Men denna sjukdom är\r\nmycket allvarlig. Om den inte stoppas leder den till\r\ndöden, en plågsam död för både människor och\r\ndjur som drabbas. Därför måste vi vara försiktiga.</pre><pre>Vi har haft rabiesfritt i Sverige under mycket lång\r\ntid -- över 100 år. Finland har inte varit fritt från\r\nrabies under någon lång tid. Finland har också en\r\nlång landgräns mot områden där rabies\r\nförekommer.</pre><pre>Ett annat problem är vaccineringen. Den skyddar\r\nvisserligen effektivt, men det är inte alltid som de\r\nvaccinerade djuren bildar antikroppar. Därmed\r\nkan de utsättas för smitta. Det är möjligt att man\r\nmed forskningens hjälp kommer fram till säkrare\r\ntestmetoder för att konstatera om ett vaccin har\r\ngett tillfredsställande skydd. Vi vet inte i dag när\r\ndenna metod kan vara tillräckligt utprövad.\r\nFörhoppningen är att vi skall kunna få rapporter så\r\natt vi kan kontrollera och därmed liberalisera\r\ndenna hantering.</pre><pre>Anf. 35  BRUNO POROMAA (s):</pre><pre>Herr talman! Jag är väl medveten om att rabies är\r\nen ytterst farlig sjukdom. Men de fall som\r\nkonstaterades i Finland förekom i södra Finland, på\r\ngränsen till Ryssland. Det har nu gått mer än fyra\r\når sedan dess.</pre><pre>Jag tror inte att statsrådet kan tro att man med\r\ndessa bestämmelser kan förhindra en spridning av\r\nrabies till Sverige. I norr är det en älv som skiljer\r\nländerna åt.</pre><pre>Merparten av året är den älven igenfrusen. Det\r\nfinns inga problem för vilda djur att ta sig över\r\ngränsen.</pre><pre>Det kan ju tyckas att detta är ett litet problem, men\r\nfaktum är att det är ett mycket stort problem för\r\nmånga människor som t.ex. arbetar i gruvorna. Det\r\när många som är inflyttade från Finland. De har\r\nkontakter med sin tidigare hembygd och har kanske\r\nen fritidsstuga där. De är kanske hundägare, liksom\r\nmånga är där uppe. Det är ett mycket stort problem\r\natt ta över hunden, nästan en omöjlighet. Det är ett\r\nallmänt önskemål att detta nu ses över och\r\navvecklas.</pre><pre>Anf. 36  Jordbruksminister KARL ERIK\r\nOLSSON (c):</pre><pre>Herr talman! Det har ju visat sig att smittrisken den\r\nhär vägen inte ens var särskilt stor under den period\r\nnär det förekom fler fall av rabies i Finland. Jag kan\r\ninte förklara det. Det är möjligt att Bruno Poromaa\r\nbättre känner till de lokala förhållandena, men det\r\när uppenbarligen så att de vilda djuren inte rör sig\r\nsärkilt mycket över gränsen. Smitta har i varje fall\r\ninte överförts under den mycket långa period som\r\nSverige har varit fritt från rabies.</pre><pre>Jag tror att det vore förhastat att ta ställning till att\r\nändra bestämmelserna innan vi har klara tecken på\r\nhur vi kan gå vidare. Det hindrar inte att jag är\r\nmycket positiv till att vi skall försöka få fram\r\nresultat så snart som möjligt. Jag hoppas\r\nnaturligtvis att detta hinder i umgänget med våra\r\ngrannländer skall kunna undanröjas. Jag ser dock\r\ninte för närvarande någon möjlighet att gå före den\r\nvetenskapliga forskningen på området.</pre><pre>Anf. 37  BRUNO POROMAA (s):</pre><pre>Herr talman! Låt mig då vädja till statsrådet att han\r\ntar med sig den här frågan nästa gång han träffar\r\nrepresentanter för Jordbruksverket och påminner\r\ndem om att denna fråga är mycket aktuell just nu\r\ndär uppe. Jag skulle vara tacksam om han ville göra\r\ndet.</pre><pre>Anf. 38  Jordbruksminister KARL ERIK\r\nOLSSON (c):</pre><pre>Herr talman! Det skall jag lova.</pre><pre>Överläggningen var härmed avslutad.</pre><pre>8 §  Svar på fråga 1992/93:50 om jämställdheten\r\ni arbetslivet</pre><pre>Anf. 39  Kulturminister BIRGIT FRIGGEBO\r\n(fp):</pre><pre>Herr talman! Berit Andnor har frågat mig vilka\r\ninitiativ jag avser att ta för att ge jämställdheten i\r\narbetslivet ökad uppmärksamhet. Frågan ställs mot\r\nbakgrund av formuleringen i regeringsförklaringen\r\nom att jämställdhet i arbetslivet är ett centralt mål\r\nsom kräver ökad uppmärksamhet när\r\narbetslösheten växer. Svaret på frågan har\r\nutarbetats tillsammans med\r\narbetsmarknadsministern.</pre><pre>Jämställdhet i arbetslivet är en viktig fråga att\r\ndriva, oavsett konjunkturläge. Vi måste ständigt\r\narbeta för att förbättra kvinnors villkor i arbetslivet\r\noch för att underlätta för både kvinnor och män att\r\nkombinera förvärvsarbete med föräldraskap. Den\r\nnya jämställdhetslagen är ett viktigt instrument i\r\ndetta arbete, med de krav den ställer på\r\njämställdhetsplaner och andra viktiga åtgärder.\r\nHär har inte minst arbetsmarknadens parter ett\r\nstort ansvar.</pre><pre>Låt mig helt kort redogöra för några insatser som\r\nhar hög aktualitet inom regeringen:</pre><pre>- Utredningen om löneskillnader mellan män och\r\nkvinnor lägger fram sitt betänkande vid årsskiftet.</pre><pre>-SCB presenterade på regeringens uppdrag i förra\r\nveckan en studie om hur kvinnor och män fördelar\r\nsin tid mellan betalt och obetalt arbete.</pre><pre>-En arbetsgrupp om papporna, barnen och\r\narbetslivet tillsattes inom mitt departement för ett\r\npar veckor sedan.</pre><pre>-Förslag om utvidgad lagreglering av\r\nbarnomsorgsområdet bereds vidare, bl.a. med\r\nKommunförbundet.</pre><pre>-En SCB-studie om chefer har nyligen visat att det\r\nfinns ett rekryteringsunderlag av kompetenta\r\nkvinnor i gruppen närmast under cheferna och att\r\ndet går att vara chef på deltid. SCB kommer att få\r\nfortsatt uppdrag att också studera eventuella\r\nlöneskillnader mellan de kvinnliga och manliga\r\ncheferna.</pre><pre>-NUTEK kommer att i dagarna på regeringens\r\nuppdrag lägga fram ett program för att främja\r\nkvinnors företagande i det regionalpolitiska\r\nstödområdet.</pre><pre>-Socialdepartementet kommer inom kort att\r\npublicera en rapport om hinder och förutsättningar\r\nför alternativa verksamhetsformer inom vård och\r\nomsorg.</pre><pre>-Kvinnors arbetsmiljö och kvinnors hälsa\r\nuppmärksammas genom såväl forskning som\r\nutvecklingsarbete; exempelvis har\r\nArbetarskyddsstyrelsen nu kvinnors arbetsmiljö\r\nsom prioriterat område.</pre><pre>-Jag har nyligen inbjudit arbetsmarknadens parter\r\natt söka projektmedel för att förebygga sexuella\r\ntrakasserier på arbetsplatserna. 2 miljoner kronor\r\nhar avsatts för detta ändamål.</pre><pre>-Invandrarkvinnornas levnads- och\r\narbetsförhållanden har nyligen beskrivits i en\r\nrapport från Statens invandrarverk, och den\r\nkommer att ligga till grund för fortsatt arbete.</pre><pre>-Ungdomsministern förbereder ett initiativ om\r\nungdomars levnadsvillkor och framtidsutsikter, där\r\nde unga kvinnornas situation på arbetsmarknaden\r\nsärskilt kommer att belysas.</pre><pre>-Arbetsmarknadsdepartementet har initierat en\r\nforskarrapport om kvinnor på arbetsmarknaden\r\nsom kommer att publiceras i höst.</pre><pre>-Regeringen planerar även en hel del aktiviteter\r\nsom rör kvinnorna och EG. Bl.a. avser vi att\r\ninbjuda representanter från EG-kommissionen,\r\nEG-parlamentet samt några medlemsländer till en\r\nstörre konferens under försommaren 1993.</pre><pre>Låt mig utöver detta konstatera att hittills har män\r\ndrabbats hårdare än kvinnor av den växande\r\narbetslösheten. Den senaste månaden, september,\r\nhar emellertid siffrorna sjunkit kraftigt för män,\r\nmen bara något för kvinnor. Skillnaden mellan\r\nkvinnor och män minskar således.</pre><pre>Nyligen har den proposition som blev resultatet av\r\nuppgörelsen mellan regeringen och\r\nSocialdemokraterna presenterats. Där föreslås att\r\nytterligare 10 miljarder kronor skall anslås till\r\narbetsmarknadspolitiken. De nya medlen skall\r\nfördelas och redovisas enligt gängse principer som\r\nkommer både kvinnor och män till del. Särskilt\r\nmarkeras dock att kvinnornas\r\narbetsmarknadssituation skall uppmärksammas i\r\nfördelningen av beredskapsarbeten och medel för\r\notraditionella insatser.</pre><pre>Jag kommer själv att inom den närmaste tiden\r\ndiskutera dessa frågor vidare med AMS\r\ngeneraldirektör Göte Bernhardsson.</pre><pre>Anf. 40  BERIT ANDNOR (s):</pre><pre>Herr talman! Jag tackar ministern för svaret som\r\nvar mycket omfattande. Jag tycker att det gav\r\nmånga bra exempel på saker som är på gång och\r\nsom jag absolut inte har något emot. Jag instämmer\r\ndessutom i Birgit Friggebos konstaterande att\r\njämställdheten är en viktig fråga att driva oavsett\r\nkonjunkturläge.</pre><pre>Det intressanta är dock det som saknas i svaret. Jag\r\nsaknar en del. Min fråga har sin grund i\r\nregeringsförklaringen och dess stolta förkunnelser\r\nsett i förhållande till verklighetens kanske tristare\r\nförhållanden. Tyvärr finns det egentligen ingenting\r\ni svaret som visar att den här regeringen tar sina\r\negna ord på allvar och tar de konsekvenser det\r\nskulle medföra i handling.</pre><pre>Grunden för den höga förvärvsfrekvensen bland\r\nkvinnor i det här landet är att man har ett arbete.\r\nTyvärr kan vi nu se att kvinnornas förutsättningar\r\nför att förvärvsarbeta kraftigt försämras.\r\nOrsakerna är flera. På grund av den korta tiden\r\nskall jag bara nämna några.</pre><pre>Det gäller först och främst nedskärningarna inom\r\nden offentliga sektorn. De kommer i sig att\r\ninnebära försämrade möjligheter för kvinnorna att\r\nförvärvsarbeta därför att många kvinnor arbetar\r\ninom den gemensamma sektorn, men också därför\r\natt den gemensamma sektorn gör det möjligt för\r\nkvinnor att förvärvsarbeta.</pre><pre>Vi socialdemokrater tycker inte att det är en särskilt\r\nbra idé att göra dessa nedskärningar inom den\r\ngemensamma sektorn. De kvinnor som nu blir utan\r\narbete kommer att ställas i arbetslöshetskön. I\r\nverkligheten blir den besparing på 7,5 miljarder\r\nkronor som regeringen tror att den skall göra inte så\r\nstor. Besparingen blir inte alls i den omfattningen.</pre><pre>Förutom att kvinnorna får en ökad arbetslöshet\r\nförsämras dessutom möjligheterna att\r\nförvärvsarbeta. När barnomsorgen och\r\näldreomsorgen försvinner eller skärs ner måste\r\nnågon ta konsekvenserna av det. Det blir\r\nkvinnorna i detta fall.</pre><pre>Anf. 41  Kulturminister BIRGIT FRIGGEBO\r\n(fp):</pre><pre>Herr talman! Berit Andnor frågade hur vi skulle\r\nuppmärksamma jämställdheten i arbetslivet. Jag\r\nmedger att det var ett långt svar. Det handlar\r\nmycket om att ta fram kunskap om hur det ser ut\r\nsom underlag för aktioner, bl.a. bland kvinnorna,\r\nmen också när det gäller arbetsmarknadens parter.</pre><pre>Det är riktigt att den svåra ekonomiska situation\r\nsom vi har innebär påfrestningar för både män och\r\nkvinnor. Som jag sade i svaret är det hittills i första\r\nhand männen som har drabbats av arbetslöshet.</pre><pre>Skillnaden mellan män och kvinnor kommer dock\r\natt minska framöver.</pre><pre>Saneringen av den svenska ekonomin har till syfte\r\natt säkerställa välfärd för oss alla, inkl. att vi skall\r\nkunna säkra jobben även för kvinnor.\r\nSocialdemokraterna och regeringen har\r\ntillsammans lagt fram mycket omfattande\r\nbesparingsprogram när det gäller den offentliga\r\nsektorn. Vi har varit överens om behovet av detta.</pre><pre>Jag förstår och inser att det innebär påfrestningar\r\ndels politiskt för de partier som är inblandade i\r\növerenskommelsen, dels för oss alla såsom\r\nmedborgare. Men det är en nödvändig process för\r\natt vi skall kunna säkerställa välfärden. I den\r\nprocessen ingår, som Berit Andnor säger, att man\r\nskall kunna säkerställa att alla människor har ett\r\narbete och kan försörja sig.</pre><pre>Anf. 42  BERIT ANDNOR (s):</pre><pre>Herr talman! Precis som ministern säger har\r\nkvinnorna i dag en lägre arbetslöshet än männen.\r\nSamtidigt kan vi förvänta oss att kvinnorna\r\nkommer i kapp. Anledningen är faktiskt de\r\nkommande nedskärningarna inom den offentliga\r\nsektorn.</pre><pre>Regeringen planerar att dra in 7,5 miljarder. Vi är\r\ninte riktigt överens om hur det här skall gå till. Vi\r\nSocialdemokrater har i krisuppgörelsen inte gått\r\nmed på dessa nedskärningar. Vi har fortfarande\r\nuppfattningen att det i nuvarande läge, med den\r\nrådande arbetslösheten, inte är vettigt att göra\r\ndessa nedskärningar. Arbetslösheten skulle då öka\r\nbland kvinnorna. Man får betala ut\r\narbetslöshetsunderstöd, vilket i sin tur innebär att\r\nstaten återigen får bära kostnaderna. Det blir en\r\nrundgång av pengar, som inte kan vara vettig.</pre><pre>Anf. 43  Kulturminister BIRGIT FRIGGEBO\r\n(fp):</pre><pre>Herr talman! Som jag sade tidigare har regeringen\r\noch Socialdemokraterna varit överens om behovet\r\nav kraftfulla åtgärder för att sanera svensk\r\nekonomi. Om jag är rätt underrättad har frågan om\r\nindragning till kommunerna inte varit uppe till\r\ndiskussion under de förhandlingar som föregick\r\nden proposition som presenterades i kammaren i\r\nförra veckan.</pre><pre>Det här innebär påfrestningar på oss alla, men jag\r\nutgår ifrån att vi i grunden är överens om behovet\r\nav effektivisering, även när det gäller den offentliga\r\nsektorn, för att vi på sikt skall kunna rädda\r\nvälfärden och jobben åt kvinnorna i Sverige.</pre><pre>Anf. 44  BERIT ANDNOR (s):</pre><pre>Herr talman! Till skillnad från Birgit Friggebo är\r\njag av uppfattningen att den här frågan inte har\r\nvarit uppe i diskussionerna. Vi har olika\r\nuppfattningar när det gäller neddragningen i den\r\noffentliga sektorn, och de kvarstår även efter det att\r\nkrisuppgörelsen har diskuterats klart.</pre><pre>Jag vidhåller att det inte är särskilt klokt att göra\r\nsådana här neddragningar i den offentliga sektorn i\r\nden situation vi nu befinner oss i. Arbetslösheten är\r\nså pass hög, och det enda resultat en sådan\r\nneddragning skulle få är att arbetslösheten bland\r\nkvinnor ökar. Vi kan vara överens om\r\nkrisuppgörelsen i sig och konsekvenserna av den,\r\nmen vi är inte överens om utlägget av\r\nbesparingarna. Det diskuteras fortfarande när vi är\r\ninne på vad vi egentligen kom överens om.</pre><pre>Vi anser att det utlägg som regeringen föreslår i\r\nkrispropositionen allvarligt ökar arbetslösheten.</pre><pre>Överläggningen var härmed avslutad.</pre><pre>9 §  Svar på fråga 1992/93:54 om tiden för\r\nhandläggning av vissa asylärenden</pre><pre>Anf. 45  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw har frågat mig hur lång\r\nden förväntade handläggningstiden för en\r\nbarnfamilj är för närvarande. I sin fråga utgår Maj-\r\nLis Lööw från att regeringen upphävt\r\ntreterminersregeln på grund av att man räknar med\r\navsevärt längre handläggningstider för ett stort\r\nantal barnfamiljer.</pre><pre>Den svenska flyktingpolitiken är under\r\nomvandling. Regeringens utgångspunkt är att\r\nskyddsbehovet skall sättas i fokus när beslut fattas\r\nom en person skall få stanna i landet. Därför\r\nupphävde regeringen strax före jul förra året det\r\ns.k. 13-decemberbeslutet och avskaffade därvid\r\nvissa vistelsetidsregler. I stället infördes den s.k.\r\ntreterminersregeln i utlänningsförordningen, som\r\ntidigare tillämpats i praxis. Tanken med regeln var\r\natt barns skolgång särskilt skulle beaktas vid\r\nprövningen av uppehållstillstånd. Bestämmelsen\r\nskall ses mot bakgrund av de långa väntetider som\r\ngällt i asylärenden, och är en undantagsregel som\r\ntillkom som en särlösning i avvaktan på att den\r\nstora ärendebalansen skulle nedbringas.</pre><pre>Det är omöjligt att exakt ange en förväntad\r\nhandläggningstid för en barnfamilj. Den kan\r\nvariera mycket t.ex. beroende på från vilket land\r\nfamiljen kommer. Jag kan emellertid konstatera att\r\nsituationen i dag är den, tvärtemot vad Maj-Lis\r\nLööw utgår ifrån, att väntetiderna för en\r\nasylsökande familj normalt är sådana att\r\ntreterminersregeln inte blir tillämplig. Regeln fyller\r\ndärför i detta avseende inte längre någon funktion.</pre><pre>I den stora grupp asylsökande från det forna\r\nJugoslavien finns det dock åtskilliga familjer som så\r\nsmåningom skulle kunna bli föremål för en\r\ntillämpning av treterminersregeln. Att beslut i\r\ndessa fall inte har fattats beror emellertid inte på en\r\nlångsam administration utan på att läget i det forna\r\nJugoslavien har medfört att verkställighet hittills\r\ninte kunnat ske i någon större omfattning.</pre><pre>Att treterminersregeln upphör att gälla hindrar i\r\noch för sig inte att det kan komma att finnas enstaka\r\nfamiljer som på grund av lång vistelsetid och faktisk\r\nanknytning i det individuella fallet kan få tillstånd\r\natt stanna i Sverige. En sådan bedömning kan göras\r\ninom ramen för utlänningslagens regler.\r\nTidsfaktorn bör därvid inte tillmätas någon särskild\r\nvikt utan bör ses som en av de faktorer som vid en\r\nallsidig prövning kan resultera i att en familj får\r\nuppehållstillstånd i Sverige. Tidsrelaterade\r\nschablonregler skall således inte utgöra\r\nhuvudprinciper vid prövningen av om tillstånd skall\r\nmeddelas.</pre><pre>Anf. 46  MAJ-LIS LÖÖW (s):</pre><pre>Herr talman! Jag tackar invandrarministern för\r\nsvaret.</pre><pre>Även om det egentligen inte tillhör frågan, vill jag\r\nändock kommentera vad Birgit Friggebo säger om\r\natt man upphävde det s.k. decemberbeslutet för att\r\ndärigenom sätta skyddsbehovet i fokus. Var det\r\nnågonting som fokuserade skyddsbehovet så var\r\ndet faktiskt decemberbeslutet. Jag kan bara notera\r\natt två generaldirektörer i dag drar precis samma\r\nslutsats, när de tycker att man återigen skall\r\nfokusera skyddsbehovet genom att i första hand\r\ntillämpa FN:s flyktingkonvention. Det var\r\nemellertid inte detta vi skulle diskutera i dag.</pre><pre>Frågan gäller i stället barnen och de humanitära\r\nskälen för att barn får stanna i Sverige efter lång\r\nvistelsetid. Tidigare har Birgit Friggebo i riksdagen\r\nsagt att tillämpningen av treterminersregeln på alla\r\nbarnfamiljer från det forna Jugoslavien kommer att\r\nfå till följd att denna undantagsregel får karaktären\r\nav huvudregel samt att regeringen mot bakgrund av\r\ndetta har beslutat att låta treterminersregeln i\r\nutlänningsförordningen utgå. Jag kan inte förstå\r\nannat än att detta kommer att innebära långa\r\nväntetider för en stor grupp asylsökande.</pre><pre>I svaret antyds att jag skulle ha haft fel\r\nutgångspunkt. Det är dock bra om väntetiderna för\r\nbarnfamiljer i alla andra ärenden är så korta att\r\nregeln inte behöver tillämpas. I så fall är det dock\r\nsvårt att förstå varför det skall vara så bråttom med\r\natt ta bort den.</pre><pre>Jag skulle vara glad om vi fick tillbaka den ordning\r\nsom gällde för ett par år sedan, nämligen att vi\r\nkunde garantera barnfamiljer besked inom ett år.\r\nDet gällde inte bara familjer med barn i skolåldern.</pre><pre>Är det, Birgit Friggebo, skillnad på barn och barn?\r\nÄr det just de jugoslaviska barnens vistelsetid som\r\ninte skall ha någon betydelse, eftersom man tar bort\r\ntreterminersregeln?</pre><pre>Anf. 47  Kulturminister BIRGIT FRIGGEBO\r\n(fp):</pre><pre>Herr talman! Jag sade i svaret att vi vill fokusera\r\nskyddsbehovet. Det är inte bara en formulering. Vi\r\ntycker förstås också att det är viktigt.</pre><pre>I de två generaldirektörernas brev till regeringen\r\nsägs att många som saknar skyddsbehov får stanna.</pre><pre></pre><pre>Det är helt rätt. Vad beror det på? Jo, det beror på\r\natt det har funnits vistelsetidsregler, dvs. om de har\r\nfått vänta lång tid har de fått stanna utan egentlig\r\nprövning av skyddsbehovet.</pre><pre>Av de ca 18 000 personer som fick tillstånd att\r\nstanna i Sverige förra året fick 11 000 stanna av\r\nhumanitära skäl. Huvudparten av dem fick stanna\r\npå grund av att de hade väntat länge.</pre><pre>Nu används detta faktum till att föreslå att en del\r\nav utlänningslagens skyddsregler skall suspenderas,\r\ndvs. begreppet de facto-flykting. Sådana tillstånd\r\nges i ganska marginell omfattning. I själva verket är\r\ndet vistelsetidsreglerna som har gjort att folk har\r\nfått stanna fast de inte har skyddsbehov. Nu har den\r\nnuvarande regeringen tagit fasta på skyddsbehovet\r\noch därmed avskaffat vistelsetidsreglerna. Det är\r\nalltså skyddsbehovet som kommer att utgöra\r\ngrunden för beslut.</pre><pre>Maj-Lis Lööw frågade om regeringen gör skillnad\r\npå barn och barn. Det gör vi natruligtvis inte. Dessa\r\nregler gäller alla asylsökande oberoende av vilket\r\nland, område eller krishärd de kommer från.</pre><pre>Anf. 48  MAJ-LIS LÖÖW (s):</pre><pre>Herr talman! Det finns ingen som ifrågasätter att\r\ndet skall ske en fokusering på skyddsbehovet och\r\natt det är viktigast. Jag menar att det s.k.\r\ndecemberbeslutet i hög grad gällde denna\r\nfokusering. Det var inte minst för att ge signaler ut\r\ni världen att skyddsbehovet prioriterades.</pre><pre>Men Birgit Friggebo kommer inte ifrån det faktum\r\natt det kommer ändå att bli långa väntetider då\r\nanhopningen av ärenden blir så stor. Hur ambitiös\r\nman än är att fokusera på skyddsbehovet kommer\r\nändå humanitära skäl att uppstå på grund av lång\r\nvistelsetid.</pre><pre>Just långa vistelsetider för barn i Sverige har\r\nbetraktats som ett mycket starkt humanitärt skäl.\r\nDet har varit oomtvistat här i kammaren.\r\nTumregeln om treterminersregeln togs in i\r\nutlänningsförordningen av Birgit Friggebo själv för\r\nmindre än ett år sedan. Jag har svårt att förstå\r\nvarför detta inte har fått gälla även för jugoslaviska\r\nbarn.</pre><pre>Anf. 49  Kulturminister BIRGIT FRIGGEBO\r\n(fp):</pre><pre>Herr talman! Regeln gäller för alla. Jag har kunnat\r\nkonstatera att treterminersregeln i dag har i stort\r\nsett inte någon praktisk tillämpning, eftersom\r\nbarnfamiljerna får besked inom tidsramen. Det\r\nallra viktigaste är att se till att människor får besked\r\nså snabbt som det över huvud taget är möjligt.</pre><pre>Den regeln råder i dag att Invandrarverk och\r\nUtlänningsnämnd får de resurser de begär när de\r\nvill anställa handläggare som kan fatta beslut. Det\r\nenda villkor jag satt upp är att de kan hantera det\r\nhela, att de hinner anställa människor och utbilda\r\ndem så att de kan göra en god insats när det gäller\r\natt fatta beslut. De får resurserna, och det måste\r\nvara grunden till det hela.</pre><pre>Inom ramen för de ordinarie bestämmelserna finns\r\ndet alltid möjlighet att ta hänsyn till humanitära\r\nskäl. Då görs en individuell bedömning i det\r\nenskilda fallet. Vi tycker att det är fel att ha\r\nschablonregler som omfattar alla. Det leder ju till\r\ndiskussionen om att rätt många av dem som får\r\nstanna i Sverige inte har flyktingskäl eller\r\nskyddsbehov. Det tas till intäkt för att kritisera\r\nflyktingpolitiken över huvud taget. Det har varit\r\nviktigt att undanröja den kritiken.</pre><pre>Anf. 50  MAJ-LIS LÖÖW (s):</pre><pre>Herr talman! Jag tycker att man då får förklara för\r\nfolk att det faktiskt uppstår humanitära behov och\r\natt vi i riksdagen har varit överens om att långa\r\nvistelsetider för barn har utgjort ett starkt\r\nhumanitärt skäl för att de skall få stanna i Sverige.</pre><pre>Jag kan inte läsa ut annat än att det är för\r\nbarnfamiljerna från det forna Jugoslavien -- jag\r\nciterar direkt vad Birgit Friggebo har sagt i\r\nkammaren -- som denna undantagsregel kommer\r\natt få karaktären av huvudregel. Jag tycker att det\r\nbörjar i fel ände.</pre><pre>På grund av det stora antalet asylsökande kommer\r\ndet att bli svårt att leva upp till de humanitära regler\r\nsom har gällt tidigare. Då naggar man på de\r\nreglerna i stället för att angripa problemet med\r\nvistelsetiderna i sin helhet. Det måste väl finnas\r\nnågra andra skäl än att just barnen från Jugoslavien\r\nskulle ha mindre anledning att få stanna här när det\r\nhar rotat sig i landet.</pre><pre>Överläggningen var härmed avslutad.</pre><pre>10 §  Svar på fråga 1992/93:60 om\r\nInvandrarverkets arbetsgrupps förslag om översyn\r\nav vissa brott</pre><pre>Anf. 51  Kulturminister BIRGIT FRIGGEBO\r\n(fp):</pre><pre>Herr talman! Göte Jonsson har frågat Gun Hellsvik\r\ninom vilken tidsram ett regeringsförslag kan\r\nförväntas, i linje med förslag från en arbetsgrupp\r\ninom Invandrarverket om att asylsökande som\r\nbegår brott lättare skall kunna utvisas. Arbetet\r\ninom regeringen är så fördelat att det är jag som\r\nskall besvara frågan.</pre><pre>Jag har tidigare här i kammaren påpekat hur\r\nallvarligt regeringen ser på kriminalitet, också\r\nbland asylsökande.</pre><pre>Det är alltid viktigt att samhället reagerar mot\r\nkriminalitet och visar att den inte kan accepteras.\r\nDet är också mycket viktigt att asylsökande inte\r\ndrabbas av allmänhetens misstänksamhet på grund\r\nav att några bland dem ägnar sig åt brottslighet.</pre><pre>Inom Invandraverket har en intern arbetsgrupp\r\nbl.a. utrett frågan om asylsökandes brottslighet.\r\nArbetsgruppen har nu lämnat en rapport till\r\nInvandrarverkets styrelse. Däremot har\r\nInvandrarverket ännu inte överlämnat rapporten\r\ntill regeringen att ta ställning till.</pre><pre>Som jag nämnde har regeringen haft anledning att\r\nberöra frågan redan tidigare, och vi kommer inom\r\nkort att ta ställning till vilka åtgärder som skall\r\nvidtas.</pre><pre>Anf. 52  GÖTE JONSSON (m):</pre><pre>Herr talman! Jag ber att få tacka kulturministern\r\nför svaret på frågan.</pre><pre>Vi har en generös flyktingpolitik i Sverige. Det\r\nråder en bred politisk enighet om detta. För att vi\r\nskall kunna behålla denna generositet är det viktigt\r\natt ta itu med avarterna. Kriminaliteten bland vissa\r\ngrupper av flyktingar utgör en sådan avart.\r\nInvandrarverket har presenterat förslag, som jag\r\ntycker är bra, när det gäller det sätt på vilket man\r\nkan tänka sig ta itu med problemen.</pre><pre>Jag skulle vilja peka på några skäl till att jag tycker\r\natt det är viktigt att så snabbt som möjligt verkligen\r\nhantera frågan aktivt. Kulturministern har själv\r\nnämnt i sitt svar ett av de viktiga skälen.</pre><pre>För det första är det viktigt för den enskilde som\r\nbegår brott att vederbörande inte tillvänjs en\r\nbrottslig verksamhet i ett nytt främmande land. För\r\ndet andra är det viktigt för den stora gruppen\r\nskötsamma flyktingar, som drabbas av att ett fåtal\r\nbegår kriminella handlingar i Sverige. För det\r\ntredje är det viktigt för de målsägande som\r\ndrabbas -- butiksägare och andra -- och som\r\nförorsakas onödigt arbete och förluster av den\r\nformen av verksamhet. För det fjärde är det viktigt\r\nnär det gäller allmänhetens inställning till en\r\ngenerös flyktingpolitik att vi kan hantera dessa\r\nproblem.</pre><pre>Jag vill med anledning av svaret ställa ytterligare en\r\nfråga. När anser statsrådet att det kan komma\r\nkonkreta förslag, gärna utifrån de tankegångar som\r\nInvandrarverket har fört fram, för att komma till\r\nrätta med problemen?</pre><pre>Anf. 53  Kulturminister BIRGIT FRIGGEBO\r\n(fp):</pre><pre>Herr talman! Jag kan inte svara direkt på Göte\r\nJonssons fråga. Vi har i regeringskansliet diskuterat\r\nhur vi skall gå fram. Som Göte Jonsson vet bör\r\nalltid denna typ av ärende beredas innan en\r\nproposition läggs fram för riksdagen att ta ställning\r\ntill. Det är min och justitieministerns uppfattning\r\natt vi skall arbeta så snabbt som det över huvud\r\ntaget är möjligt.</pre><pre>Anf. 54  GÖTE JONSSON (m):</pre><pre>Herr talman! Anser statsrådet att det finns en\r\nmöjlighet att återkomma och få frågan belyst under\r\nhöstriksdagen?</pre><pre>Anf. 55  Kulturminister BIRGIT FRIGGEBO\r\n(fp):</pre><pre>Herr talman! Jag bedömer det inte som sannolikt\r\natt vi kan lägga fram en proposition under\r\nhöstriksdagen. Sista dagen för att lägga fram\r\npropositioner som skall behandlas i höst var i dag.</pre><pre>Anf. 56  GÖTE JONSSON (m):</pre><pre>Herr talman! Jag tror att det är viktigt för\r\nregeringen att hantera denna fråga snabbt. Vikten\r\noch allvaret i denna fråga -- som statsrådet själv har\r\npekat på -- kan tolkas utifrån hur snabbt\r\nhandläggningen sker. Jag tackar för beskedet, och\r\njag förutsätter att det kommer att ske åtgärder i rätt\r\nriktning så snabbt som möjligt.</pre><pre>Överläggningen var härmed avslutad.</pre><pre>11 §  Svar på fråga 1992/93:123 om åtagandet av\r\nprogrambolagen inom Sveriges Radio</pre><pre>Anf. 57  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har frågat mig vilka\r\nåtgärder jag ämnar vidta med anledning av att\r\nriksdagens beslut om ägandet av programbolagen\r\ninom nuvarande Sveriges Radio inte verkar kunna\r\nförverkligas.</pre><pre>Riksdagen beslutade den 2 juni 1992\r\n(1991/92:KrU28, rskr 1991/92:329) att godkänna\r\nregeringens förslag i prop. 1991/92:140 om den\r\navgiftsfinansierade radio- och TV-verksamheten\r\n1993--1996 m.m. beträffande public service-\r\nföretagens ägarskap och företagsform.\r\nRiksdagsbeslutet innebär bl.a. att public service-\r\nverksamheten även i fortsättningen skall bedrivas i\r\naktiebolagsform. De tre programbolagen skall vara\r\nsjälvständiga aktiebolag. En ny ägargrupp\r\nbestående av konstnärliga och vetenskapliga\r\nakademier och oberoende kulturella\r\nsammanslutningar skall erbjudas att bli ägare till\r\nbolagen. Om enskilda ägare, t.ex. på grund av jäv,\r\ninte kan kvarstå som ägare skall aktierna erbjudas\r\nstaten. Det bör vara möjligt för regeringen att sälja\r\naktier som den förvärvat genom hembud till viss\r\nstiftelse, folkrörelse, akademi, sammanslutning\r\neller annan som är att hänföra till någon eller några\r\nav de fyra ägargrupper som skall finnas i\r\nfortsättningen.</pre><pre>Två dagar efter riksdagens beslut träffade jag på\r\nKulturdepartementet företrädare för de nuvarande\r\ntre ägargrupperna. Dessa förklarade sig ha för\r\navsikt att i konstruktiv anda medverka till\r\nägarförändringarna enligt riksdagsbeslutet.</pre><pre>Vi beslöt också att tillsätta en arbetsgrupp med\r\nuppgift att diskutera tekniska frågor i anslutning till\r\nverkställandet av riksdagsbeslutet. Till denna\r\ngrupp knöts också en representant från\r\nmoderbolagets direktion. Gruppen har gemensamt\r\nkommit fram till en genomförandeplan för extra\r\nbolagsstämmor, aktieöverlåtelser m.m.</pre><pre>I en skrivelse den 22 oktober 1992 har\r\nägargrupperna för Sveriges Radio konstaterat att\r\ndet enligt deras uppfattning inte kommer att kunna\r\nbildas några ägargrupper från press och näringsliv\r\noch att förutsättningarna för att realisera\r\nriksdagens beslut angående den avgiftsfinansierade\r\nradio- och TV-verksamheten 1993--1996 m.m. i\r\ndetta avseende därmed synes kunna brista.</pre><pre>Riksdagens beslut rörande ägandet av public\r\nservice-företagen kan således inte genomföras fullt\r\nut.</pre><pre>Mot denna bakgrund träffade jag i går\r\nrepresentanter för de tre ägargrupperna och\r\ninformerade dem om att regeringen omgående\r\navser tillsätta en utredning med uppdrag att föreslå\r\nen modell för ägandet av de självständiga public\r\nservice-företagen. Denna modell skall garantera\r\nföretagens oberoende men ändå ge utrymme för\r\nriksdagen att också i forsättningen, i slutet av varje\r\navtalsperiod, påverka förutsättningarna för\r\nverksamheten på det sätt riksdagen finner lämpligt.</pre><pre>De nuvarande ägarna förutsätts stanna kvar som\r\nägare under en kortare övergångsperiod,\r\nförslagsvis till den 1 juli 1993. Moderbolaget\r\nkvarstår under denna övergångstid, men har ingen\r\nannan funktion än att vara ägare till aktierna i\r\ndotterföretagen. Moderbolagets uppgifter övertas\r\nav programbolagen. Den fjärde ägargruppen\r\nskapas inte.</pre><pre>Riksdagsbeslutet genomförs på samtliga övriga\r\npunkter, vilket bl.a. innebär att riksdagen beslutar\r\nom medelstilldelning direkt till de tre\r\nprogrambolagen och att programföretagens\r\nstyrelser minskas till nio personer. Det är därmed\r\nendast ägandet som blir föremål för diskussion.</pre><pre>Ägargrupperna redovisade vid mötet i går att man\r\ntrodde sig kunna acceptera en sådan\r\növergångslösning.</pre><pre>Regeringen har för avsikt att underrätta riksdagen\r\ngenom särskild skrivelse om att riksdagens beslut\r\ninte kan verkställas fullt ut och om vilka åtgärder\r\nsom har vidtagits i avvaktan på att riksdagen får\r\nunderlag för att fatta ett nytt beslut.</pre><pre>Anf. 58  ÅKE GUSTAVSSON (s):</pre><pre>Herr talman! Det riksdagen upplever just nu är ett\r\nformidabelt nederlag för regeringen när det gäller\r\nhandläggningen av frågan om Sveriges Radio.\r\nKulturministern säger att man från de nuvarande\r\nägarnas sida har förklarat sig villig att konstruktivt\r\nmedverka till förändringar. Det är riktigt. Däremot\r\nhar tyvärr inte de nuvarande ägarna mötts med\r\nmotsvarande vilja till samarbete från\r\nkulturministerns sida. Man har skrivit brev till\r\nkulturministern och begärt att få svar på vissa\r\nmycket precisa frågor. Man har velat få till stånd\r\növerläggningar, som dock senarelagts. Man har\r\nantingen mötts av total tystnad eller, när man har\r\nvelat göra någonting konstruktivt för Sveriges\r\nRadio, blivit kallad för företrädare för gårdagens\r\njärntrianglar. Om nu ägarna upplever det så, har\r\näven ledningarna för de olika programbolagen\r\nupplevt det som mycket besvärande av den\r\nanledningen att ett nytt avtal skall gälla från\r\nårsskiftet. Man har inte fört någon diskussion om\r\navtalet. Nu har avtalet havererat, och nu har\r\nriksdagsbeslutet havererat.</pre><pre>Jag tycker att det är att hantera den politiska\r\nmakten på ett sällsynt dåligt sätt. Det är dåligt\r\ngentemot ett public service-företag som faktiskt är\r\nlandets största kulturinstitution. Totalt omsätter\r\nprogrambolagen omkring 4 miljarder. Det är dåligt\r\ngentemot ägarna. Varför har jag redogjort för\r\ntidigare. Men det är framför allt dåligt gentemot\r\nriksdagen, för riksdagen ställs nu inför faktum där\r\nregeringen säger att den i en skrivelse skall meddela\r\nvad den har att komma med.</pre><pre>Regeringen skall nu omgående tillsätta en\r\nutredning. Min fråga är: När kommer den, och hur\r\nkommer den att se ut? Hur kan statsrådet begära\r\natt riksdagen på ett rimligt sätt skall behandla en\r\nskrivelse från regeringen när det bara är två\r\nmånader kvar tills det nya avtalet skall börja gälla?\r\nNär skall riksdagen behandla frågan, är det nästa år\r\neller när skall det ske?</pre><pre>Anf. 59  Kulturminister BIRGIT FRIGGEBO\r\n(fp):</pre><pre>Herr talman! Jag vet att Åke Gustavsson av\r\ntradition vill göra politik av den här typen av frågor.\r\nDen hanteringsordning som Åke Gustavsson\r\nbeskriver är inte sann. Jag sammanträffade med\r\nägarna två dagar efter riksdagsbeslutet. En\r\narbetsgrupp har gått igenom de olika delvis rätt\r\nkomplicerade frågorna om hur ägandet skall\r\nfördelas mellan de tre gamla ägarna och den nya\r\ngruppen. Det har funnits ett underlag för detta\r\narbete, och en tidsplan har utarbetats för\r\ngenomförandet.</pre><pre>Några av oss kunde förutse att den här diskussionen\r\nmöjligen skulle uppstå, nämligen den om att\r\ntidningarna och näringslivsgruppen inte skulle\r\nkunna fullfölja sitt ägaransvar. Nu kan vi\r\nkonstatera att inte en enda tidning vill kvarstå som\r\nägare till Sveriges Radio. I näringslivsgruppen är\r\ndet bara fyra ägare som vill kvarstå. Det skulle\r\ndärmed innebära att man inte kan beteckna\r\ngruppen som en näringslivsgrupp. Därmed har vi\r\ninte det breda samhällsägande som har funnits\r\ntidigare i Sveriges Radio.</pre><pre>Vi var några som förutsåg att den här situationen\r\nkunde uppstå. Till dem hörde inte Åke Gustavsson.\r\nHan var med och tvingade fram beslutet om att man\r\nskulle behålla den gamla lösningen. Han motsatte\r\nsig varje annan förändring. Därför är Åke\r\nGustavsson, tillsammans med några andra i denna\r\nkammare, inte oansvarig för det läge som vi har i\r\ndag.</pre><pre>Åke Gustavsson säger att hela riksdagsbeslutet har\r\nhavererat. Det är inte sant. Hela riksdagsbeslutet\r\ngår att genomföra till punkt och pricka, utom\r\nfrågan om det framtida ägandet. Där har vi redan\r\ntidigare från regeringens sida aviserat att vi skulle\r\nutreda frågan inför nästa avtalsperiod. Nu tvingas\r\nvi att tidigarelägga detta, eftersom de olika\r\nägargrupperna är urholkade.</pre><pre>Anf. 60  ÅKE GUSTAVSSON (s):</pre><pre>Herr talman! Jag har inte tvingat fram någon\r\ngammal lösning. Den socialdemokratiska\r\nriksdagsgruppen röstade emot det som kom att bli\r\nriksdagsmajoritetens beslut.</pre><pre>Sedan säger Birgit Friggebo att jag vill politisera det\r\nhela. I så fall befinner jag mig i gott sällskap med\r\nde flesta andra som kommit i närheten av\r\nKulturdepartementet i denna fråga. Den\r\nverkställande ledningen för programbolagen är\r\nmycket bekymrad. Då kanske vi kan anklaga den\r\nför att försöka politisera frågan. Ägarna är mycket\r\nbekymrade och har t.o.m. kommit med en skrivelse\r\ntill kulturministern.</pre><pre>Det är riktigt att folkrörelseägarna har varit de som\r\nvarit mest bekymrade av den anledningen att de har\r\nmötts med total tystnad när de har velat ta upp en\r\nkonstruktiv diskussion om ägarrollerna.</pre><pre>Birgit Friggebo säger att det var några som kunde\r\nförutse att denna situation skulle uppstå. Då är det\r\nabsurt att behöva föra den här diskussionen i dag\r\nden 3 november. Om Birgit Friggebo kunde förutse\r\ndenna diskussion, varför lade hon då fram det\r\nförslag som kom att bli riksdagens beslut? Varför\r\nagerade hon inte tidigare, så att riksdagen hade haft\r\nmöjlighet att hantera frågan? Kommer det en\r\nskrivelse nu, skall det vara en motionstid på den.\r\nDen skall sedan behandlas av riksdagen.</pre><pre>Nu återstår bara ägarfrågan, säger Birgit Friggebo.\r\nÄgarfrågan är faktiskt en avgörande fråga för varje\r\nföretag, också för programbolagen Sveriges Radio.</pre><pre>Anf. 61  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har förmodligen\r\nglömt bort att jag innan propositionen lades fram\r\nhade överläggningar med samtliga partier i denna\r\nkammare. Det visade sig inte vara möjligt på grund\r\nav de majoriteter som finns att på ett framsynt sätt\r\nlägga fram förslag om ägarfrågan. Åke Gustavssons\r\nparti och han själv bidrog till den konstruktion som\r\nsedermera blev riksdagens beslut. Hade vi haft en\r\nannan ordning då, kanske vi inte hade behövt\r\ndiskutera frågan i dag.</pre><pre>Det har visat sig att ägargrupperna är mycket\r\nsamarbetsvilliga. De har accepterat den\r\nuppläggning som gjorts. Därför får vi en viss tid att\r\nförbereda frågan om det framtida ägandet av\r\nSveriges Radio på ett tidigare stadium än vad som\r\nvar tänkt. Det är regeringens intention att så snart\r\ndet över huvud taget är möjligt tillsätta en\r\nutredning med uppdraget att komma med förslag\r\nom det framtida ägandet.</pre><pre>Anf. 62  ÅKE GUSTAVSSON (s):</pre><pre>Herr talman! Det är allmänt bekant att Birgit\r\nFriggebo var, innan propositionen lades fram,\r\nintresserad av att förstatliga Sveriges Radio. Det\r\ntror jag inte någon annan än dem som egentligen i\r\ngrunden tycker illa om Sveriges Radio är\r\nintresserad av. Det avvisade vi kategoriskt. Det är\r\ndet ena jag ville säga.</pre><pre>Det andra är att om regeringen säger att den\r\nomgående skall tillsätta en utredning med\r\nuppdraget att föreslå en modell för ägandet, är min\r\nfråga: När är omgående? Är omgående detsamma\r\nsom minst fem månader som det har tagit att\r\nförverkliga det beslut som riksdagen fattade om\r\nModerna museet, där regeringen fick uppdraget att\r\nomgående lägga ut projekteringsuppdrag på\r\nByggnadsstyrelsen? När kommer utredningen?</pre><pre>Hur kan Birgit Friggebo på allvar hävda att man\r\nbehandlar riksdagen på ett korrekt sätt, när vi om\r\nett antal dagar får besked om att det nu kommer att\r\ntillsättas en utredning, som vi inte vet någonting om\r\nmen som kommer att ändra ägarbilden helt och\r\nfullt? När kommer utredningen? Hur kommer den\r\natt se ut? Hur avser kulturministern att behandla\r\nriksdagen i det avseendet? Hur ligger tidsplanen?</pre><pre>Överläggningen var härmed avslutad.</pre><pre>12 §  Svar på frågorna 1992/93:124 och 125 om\r\nmänniskosmugglingar till Sverige</pre><pre>Anf. 63  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw har frågat mig på vilket\r\nsätt regeringen nu agerar för att Sverige och\r\nEstland gemensamt skall hitta en lösning på de\r\nproblem som leder till att exempelvis kurder och\r\nirakier tar sig till Sverige via Estland på privata\r\nbåtar.</pre><pre>Claus Zaar har frågat mig vilka åtgärder regeringen\r\navser att vidta för att stoppa människosmugglingen\r\ntill Sverige.</pre><pre>Jag besvarar frågorna i ett sammanhang.</pre><pre>Att personer söker sig till Sverige under de former\r\nsom beskrivits i medierna under de senaste\r\nveckorna illustrerar ett allvarligt och svårt\r\ninternationellt problem. Människor är\r\nuppenbarligen beredda till umbäranden för att\r\nkomma till Sverige, och skrupelfria personer är\r\nberedda att profitera på detta.</pre><pre>Det är viktigt att slå fast principen att alla som söker\r\nasyl här har rätt att få sin sak prövad, om inte den\r\ns.k. första asylland-principen blir tillämplig. Att\r\nresa in i Sverige för att söka asyl här är i och för sig\r\ninte brottsligt.</pre><pre>Samtidigt skall givetvis gräns- och\r\ninvandringskontrollbestämmelser tillämpas. Det är\r\nemellertid brottsligt att i vinningssyfte planlägga\r\noch genomföra verksamhet som är inriktad på att\r\nfrämja inresor i Sverige för dem som inte har pass\r\neller tillstånd att resa in.</pre><pre>De senaste veckornas händelser visar på behovet,\r\nsom regeringen i flera sammanhang framfört, av ett\r\nmer samlat internationellt uppträdande i\r\nflyktingpolitiska frågor. Det är angeläget att stater\r\ntillträder samma internationella överenskommelser\r\noch därmed i princip också för samma politik, för\r\natt ge skydd åt dem som behöver det. UNHCR har\r\nockså varit i kontakt med samtliga baltiska stater\r\noch bl.a. anordnat kurser där. Estland har vidare\r\npågående diskussioner med UNHCR med syfte att\r\ntillträda Genèvekonventionen, och man kan anta\r\natt den i praktiken redan tillämpas. Är det så, kan\r\nförsta asylland-principen tillämpas gentemot\r\nEstland.</pre><pre>I juni i år besökte också representanter för\r\nKulturdepartementet och Invandrarverket\r\nmigrationsmyndigheten i Tallinn.\r\nMigrationsmyndighetens direktör hade tidigare i\r\nfebruari i år besökt Invandrarverket och\r\nKulturdepartementet. Besöken syftade till att\r\nutbyta erfarenheter och att från svensk sida\r\nundersöka om man kan bistå den estniska\r\nmyndigheten på något sätt. Vid det senaste\r\nsammanträffandet kom man överens om att\r\npersonal från den estniska migrationsmyndigheten\r\nskall erbjudas kurser i Sverige, i första hand hos\r\nInvandrarveket. Den estniska myndigheten har\r\nmeddelat Invandrarverket vad man har för behov\r\noch önskemål, och närmare planering pågår.</pre><pre>Den svenska polisen har haft kontakter med\r\ngränspolisen i Estland. Svensk polis har åkt med\r\nEstLines färjor, då ett stort antal asylsökande kom\r\nmed färjorna. Man har hjälpt den estniska\r\ngränspolisen med instruktioner och givit materiell\r\nhjälp. Även lettisk gränspolis har fått viss\r\nutrustning. Estnisk gränspolis har besökt Sverige\r\noch träffat representanter för svensk polis,\r\nInvandrarverket och Kulturdepartementet.</pre><pre>Regeringen har också försäkrat sig om att\r\nRikspolisstyrelsen återupptagit verksamheten med\r\ns.k. sambandspoliser för stävjande av\r\nmänniskosmuggling och missbruk av asylrätten.</pre><pre>Anf. 64  MAJ-LIS LÖÖW (s):</pre><pre>Herr talman! Jag tackar invandrarministern för\r\nsvaret. Jag tycker att det var en bra redogörelse.\r\nJag vill dock påpeka att det inte var så mycket det\r\nfaktum att människor kommer flyende med båtar\r\növer Östersjön som föranledde min fråga utan mer\r\nden tidningsuppgift som jag såg om att det är\r\nutomordentligt lätt nu att komma in i Estland och\r\nför en billig penning köpa sig ett turistvisum. Detta\r\nutnyttjas av den organiserade människohandeln.</pre><pre>Jag ser framför mig, med erfarenheter av precis\r\nliknande situation i ett annat grannland tidigare, att\r\ndet här kan utvecklas till en mycket svårhanterlig\r\nsituation för oss och också fresta på våra\r\ngrannrelationer med Estland. Därför vill jag veta\r\nvilka kontakter man har haft för att förebygga\r\ndetta.</pre><pre>En mycket aktiv flyktingpolitik förutsätter ju, som\r\nBirgit Friggebo sade, inte bara agerande i Sverige\r\nutan också utomlands. Jag kan läsa ut av svaret att\r\nprincipen om första asylland uppenbarligen skall\r\nkunna appliceras på Estland i dag, eftersom\r\nEstland vill leva upp till Genèvekonventionen. Vi\r\nskulle naturligtvis kunna hjälpa Estland rent\r\nmateriellt med att få UNHCR-representanter dit\r\noch kanske via Röda korset eller någon annan\r\norganisation hjälpa Estland med ett visst\r\nomhändertagande av de människor som skall vistas\r\ndär, medan man prövar deras behov av asyl. Jag vill\r\nfråga om detta har diskuterats.</pre><pre>Anf. 65  Kulturminister BIRGIT FRIGGEBO\r\n(fp):</pre><pre>Herr talman! Man kan säga att den här situationen\r\när en ganska bra illustration av hur det är i ett land\r\ni sönderfall. Ett av grundproblemen är brist på\r\nutlänningslagstiftning, migrationslagstiftning och\r\nlagstiftning över huvud taget. Ett annat problem är\r\nbristande kunskaper om gränskontroll och om\r\nutbildning av t.ex. poliser. Alla de kontakter som\r\njag redovisade har till syfte att hjälpa till med att\r\nkomma ifrån dessa brister.</pre><pre>Vi vet också att UNHCR har kontakter både med\r\nMoskva och med de baltiska staterna. Man kan\r\nutgå ifrån att en del av smugglingsresorna säljs i\r\nbl.a. Moskva. Jag förutsätter att UNHCR har olika\r\ndiskussioner också med de baltiska staterna om hur\r\nman skall kunna komma till rätta med dessa\r\nbekymmer.</pre><pre>Svaret på just den fråga som Maj-lis Lööw ställde\r\nom hur man skall kunna hjälpa till och ta hand om\r\nde människor som finns i Estland, ge dem skydd\r\noch humanitär hjälp, känner jag inte till.</pre><pre>Anf. 66  MAJ-LIS LÖÖW (s):</pre><pre>Herr talman! En första åtgärd måste uppenbarligen\r\nbli -- och jag utgår ifrån att detta återigen har\r\ndiskuterats med estniska myndigheter -- att se till\r\natt möjligheten för stora grupper att via billiga\r\nturistvisum ta sig in i Estland för att sedan ta sig\r\nvidare stoppas. Det är detta som är det egentliga\r\nproblemet och som lockar till sig profitörer som\r\nsäkert kan finnas i flera led.</pre><pre>Jag avkräver inte invandrarministern något besked,\r\nmen jag utgår ifrån att man är beredd att också\r\nmateriellt hjälpa Estland med ett visst\r\nflyktingmottagande för att Estland skall kunna leva\r\nupp till sina åtaganden, om Estland nu är beredd att\r\ntillträda FN:s flyktingkommission. Detta är viktigt\r\nför goda grannrelationer i fortsättningen.</pre><pre>Överläggningen var härmed avslutad.</pre><pre>Meddelande om särskild debatt om riksdagens\r\nställning och arbetsformer</pre><pre>Anf. 67  FÖRSTE VICE TALMANNEN:</pre><pre>På begäran av Socialdemokratiska partigruppen\r\nanordnas onsdagen den 11 november kl. 9.00 en\r\nsärskild debatt om riksdagens ställning och\r\narbetsformer.</pre><pre>I debatten deltar en företrädare för varje\r\npartigrupp.</pre><pre>Företrädaren för Socialdemokraterna inleder med\r\nett anförande om längst 15 minuter. Därefter får\r\növriga partiers företrädare ordet efter partiets\r\nstorleksordning för var sitt anförande om längst tio\r\nminuter.</pre><pre>Replikrätt medges enligt reglerna i\r\nriksdagsordningen för bemötande av angrepp och\r\nför tillrättaläggande. Duellmetoden tillämpas.</pre><pre>Följande skrivelse hade inkommit den 23 oktober\r\n1992:</pre><pre>Riksdagens ställning, roll och arbetsformer har i\r\nhöst uppmärksammats mer än på länge. Det är\r\nviktigt att en bred debatt förs om första statsmakten\r\noch att den debatten också förs i Sveriges riksdag.</pre><pre>Den socialdemokratiska riksdagsgruppen får\r\ndärför hemställa om att en debatt med det snaraste\r\nanordnas om riksdagen och dess arbetsformer.\r\nDebatten kan lämpligen anordnas efter de\r\nprinciper, som gällt för s.k. särskilt anordnade\r\ndebatter. Naturligtvis bör debatten också kunna\r\nomfatta aktuella författningsfrågor.</pre><pre>För den socialdemokratiska riksdagsgruppen</pre><pre>Jan Bergqvist</pre><pre>Gruppledare</pre><pre>13 §  Svar på fråga 1992/93:87 om översyn av\r\nvåldsbrotten</pre><pre>Anf. 68  Justitieminister GUN HELLSVIK\r\n(m):</pre><pre>Herr talman! Wiggo Komstedt har frågat mig vilka\r\nlagändringar som förbereds för att hindra att\r\nmördare går fria på grund av att brottet har utförts\r\nav flera tillsammans.</pre><pre>Till att börja med vill jag nämna att det dess bättre\r\ninte är så att antalet mord, dråp eller misshandel\r\nmed dödlig utgång har ökat under senare år. Detta\r\nminskar givetvis inte vikten av att agera med kraft\r\nmot våldsbrottsligheten.</pre><pre>Våra nu gällande straffrättsliga regler lägger inte\r\nnågra hinder i vägen för att döma flera för deras\r\ndelaktighet i ett och samma brott. Ansvar kan\r\nutkrävas av deltagarna som gärningsmän,\r\nmedhjälpare eller anstiftare. Rättsordningen\r\nkräver emellertid att den som döms för ett brott\r\nskall vara överbevisad om sin skuld. Det problem\r\nsom Wiggo Komstedt tar upp är alltså främst en\r\nfråga om värdering av bevisning. Om den åtalades\r\nskuld inte är ställd utom rimligt tvivel skall han\r\nfrikännas. Att så sker är ingen brist utan en styrka\r\ni vårt system. Jag är också övertygad om att Wiggo\r\nKomstedt instämmer med mig i att ingen skall\r\ndömas utan att han är bevisad skyldig till brottet.</pre><pre>När två eller flera personer kan ha begått ett visst\r\nbrott och de skyller på varandra kan alltså den\r\nsituationen uppstå att ingen kan dömas för brottet.\r\nJag håller med Wiggo Komstedt att detta kan\r\nframstå som otillfredsställande. I april detta år gav\r\njag därför professorn i straffrätt, Madeleine\r\nLeijonhufvud, i uppdrag att göra en översyn av\r\nmedverkansregler och andra bestämmelser som\r\nkan vara av betydelse i brottmål när personer som\r\nkan ha begått ett visst brott skyller på varandra, och\r\ndet inte genom teknisk bevisning eller på annat sätt\r\ngår att klarlägga vem eller vilka som är\r\ngärningsmän. När uppdraget har redovisats, vilket\r\nkan förväntas ske under januari 1993, avser jag att\r\nåterkomma till den frågeställning som Wiggo\r\nKomstedt tar upp.</pre><pre>Anf. 69  WIGGO KOMSTEDT (m):</pre><pre>Herr talman! Jag ber att få tacka justitieministern\r\nför svaret. Många samhällsmedborgare tycker att\r\nbrottsutvecklingen i vårt land är skrämmande. I\r\nmin fråga hänvisade jag till det råa och allt grövre\r\nvåldet. I sitt svar säger justitieministern att antalet\r\nmord och dråp inte har ökat. Jag vill då kontra med\r\natt säga att jag tycker att antalet är tillräckligt högt,\r\nen uppfattning som jag delar med många andra.\r\nSättet som den här typen av brott begås på har\r\nockså blivit råare och betydligt hårdhäntare.</pre><pre>Vidare säger justitieministern i sitt svar: ''Om den\r\nåtalades skuld inte är ställd utom rimligt tvivel skall\r\nhan frikännas''. Det är alldeles givet att den\r\nprincipen ingår i vårt rättssystem. Jag har all\r\nrespekt för rättssäkerheten, men man måste kunna\r\nutdöma straff efter svensk lag, även om ''vargar\r\njagar i flock''.</pre><pre>I svaret sägs det också: ''När två eller flera personer\r\nkan ha begått ett visst brott och de skyller på\r\nvarandra kan alltså den situationen uppstå att ingen\r\nkan dömas för brottet'', vilket också var kärnan i\r\nmin fråga. Om det kan bevisas att två eller fler\r\npersoner har varit på en viss plats, i en lägenhet\r\neller var som helst, och någon där har blivit mördad\r\neller utsatt för dråp, tror jag inte att\r\nrättsmedvetandet hos svenska medborgare stärks\r\nom alla blir friade eller t.o.m. får ersättning för att\r\nha utfört brottet.</pre><pre>Man måste finna en annan tingens ordning.\r\nJustitieministern sade i sitt svar att man har tillsatt\r\nen sakkunnig och att redovisningen skall lämnas\r\nredan i januari 1993. Tillsammans med många\r\nandra ser jag naturligtvis fram med stor tillförsikt\r\nmot att justitieministern därefter skall framlägga en\r\nproposition för riksdagen, som kommer att\r\ninnebära att man inte kan uppträda på det sätt som\r\nsker i dag.</pre><pre>Anf. 70  Justitieminister GUN HELLSVIK\r\n(m):</pre><pre>Herr talman! Jag har precis samma uppfattning som\r\nWiggo Komstedt när det gäller utvecklingen av\r\nbrottsligheten i Sverige. Det är oacceptabelt med\r\ndenna ständigt stigande brottskurva och också med\r\nökningen av våldet i samhället.</pre><pre>Min kommentar till våld som resulterar i annans\r\ndöd hänger samman med den formulering som\r\nockså finns i Wiggo Komstedts fråga. Man skall inte\r\nsticka under stol med brottsutvecklingen. Det är\r\nviktigt att den diskuteras, men man måste också se\r\nsiffrorna som de verkligen är. Människor skall inte\r\nskrämmas upp i onödan genom att de ges intrycket\r\nav att morden är fler. Tack och lov är morden inte\r\nfler. De är för många, men de är i vart fall inte fler.</pre><pre>Jag hoppas och tror att Wiggo Komstedt inser att\r\njag är medveten om det problem som kom till\r\nuttryck i en dom under förra vintern. Det var därför\r\nsom jag tog initiativ till en översyn. Jag är också\r\nmedveten om att det här kan finnas svåra\r\navvägningsproblem i fråga om behovet att se någon\r\nstraffad och kraven på rättssäkerhet. Men vi får\r\nanledning att återkomma till detta i januari när jag\r\nhar fått det underlag som professor Leijonhufvud\r\nhar utfäst.</pre><pre>Anf. 71  WIGGO KOMSTEDT (m):</pre><pre>Herr talman! Jag är definitivt inte ute efter att\r\nskrämma upp människor. Jag tror att de är\r\ntillräckligt uppskrämda inför det som sker redan i\r\ndag. Det är min och många andras skyldighet som\r\npolitiker, med säte i Sveriges riksdag där lagarna\r\nstiftas, att ta upp dessa problem och föra fram dem\r\ntill tals. Jag tror inte att justitieministern är\r\nomedveten om att detta är en av de brännande\r\nfrågorna. I ett land som vårt, som befinner sig i en\r\nviss krissituation, är det den här typen av frågor\r\nsom ligger människorna nära och som de verkligen\r\nvill ta upp till diskussion.</pre><pre>Det är tillräckligt svårt att få tag i brottslingar, och\r\nibland deltar poliser med livet som insats i denna\r\njakt. När man väl har fått tag i en brottsling, skall\r\ndet då inte vara så, att han inte kan dömas av de\r\nskäl som jag har anfört. Detta är nog\r\njustitieministern och jag rörande överens om. Även\r\nom vi har respekt för rättssäkerheten, får denna sig\r\nverkligen en törn inför samhällsmedborgarna, om\r\ndet blir upprepade fall av den karaktär som jag tog\r\nupp i min fråga. Jag hoppas naturligtvis att\r\njustitieministern återkommer med ett förslag till\r\nriksdagen när utredningen väl är färdig. Jag ser med\r\nstor tillförsikt fram emot januari.</pre><pre>Överläggningen var härmed avslutad.</pre><pre>14 §  Svar på fråga 1992/93:119 om villkoren i\r\nvissa fall för att få nytt pass</pre><pre>Anf. 72  Justitieminister GUN HELLSVIK\r\n(m):</pre><pre>Herr talman! Ylva Annerstedt har framfört att\r\nnaturaliserade svenskar måste uppvisa intyg om\r\nmantalsskrivning för att få byta ut sitt gamla pass\r\nmot ett nytt samt frågat mig vilka åtgärder jag avser\r\natt vidta för att avskaffa den diskriminerande\r\nbestämmelsen.</pre><pre>Frågan torde gälla en bestämmelse om vilka\r\nhandlingar som skall ges in till passmyndigheten när\r\nnågon ansöker om ett pass. Om sökanden hos\r\nskattemyndigheten är antecknad med födelseort\r\nutom riket skall personbevis eller annan handling\r\nsom styrker uppgift om födelseort ges in till\r\npassmyndigheten. Jag kan nämna att ordningen för\r\nnågra år sedan var att alla som ville ha ett pass\r\nmåste ge in personbevis eller annat intyg om sin\r\nfödelseort. Passmyndigheterna har numera tillgång\r\ntill uppgifter i statens person- och adressregister,\r\nSPAR-registret. I SPAR-registret finns uppgifter\r\nom födelseort för de personer som är födda i\r\nSverige. Det är anledningen till att den som är född\r\ni Sverige numera inte behöver lämna in något intyg\r\nom sin födelseort.</pre><pre>Någon uppgift om födelseort för dem som är födda\r\nutomlands finns emellertid inte i SPAR-registret.\r\nJag kan tillägga att detta registers framtid för\r\nnärvarande utreds av aviseringsutredningen, som\r\nskall vara avslutad hösten 1993.</pre><pre>Som jag tidigare nämnde skall den som hos\r\nskattemyndigheten är antecknad med födelseort\r\nutom riket ge in personbevis eller annan handling\r\nsom styrker uppgift om födelseort. Det finns alltså\r\ninget absolut krav på att personbevis skall ges in\r\nutan det kan räcka med någon annan handling. I\r\nsådana fall som frågan avser skulle det alltså i och\r\nför sig kunna vara tillräckligt att det gamla svenska\r\npasset ges in. Bedömningen av vad som bör krävas\r\nför att styrka uppgift om födelseort ankommer\r\ndock naturligtvis på passmyndigheten.</pre><pre>Sammanfattningsvis anser jag att det inte finns\r\nnågot diskriminerande i den aktuella bestämmelsen\r\neftersom det behövs ett underlag för uppgiften i\r\npasset om födelseort.</pre><pre>Anf. 73  YLVA ANNERSTEDT (fp):</pre><pre>Herr talman! Jag får tacka statsrådet för svaret.\r\nBakgrunden till min fråga är en händelse som\r\ninträffat i Stockholms län. En före detta dansk\r\nmedborgare som bott i Sverige sedan 1946 lämnade\r\nsitt ännu inte utgångna pass för att få det utbytt,\r\nmen fick beskedet att han måste inlämna\r\npersonbevis. Samtidigt fick hustrun, som är svensk\r\nmedborgare sedan födseln, självfallet sitt pass\r\nutbytt utan några bekymmer.</pre><pre>Självfallet skall det finnas regler, men jag tycker\r\nockså att det är självklart att samma regler skall\r\ngälla i hela landet. När jag har forskat i detta har\r\ndet visat sig att behandlingen är olika i de olika\r\npolisdistrikten t.o.m. inom samma län. Jag tycker\r\natt det är otillfredsställande. Närmare 540 000 nya\r\nsvenskar i Sverige berörs av detta problem.</pre><pre>Jag undrar om statsrådet skulle kunna tänka sig att\r\nuppdra åt Rikspolisstyrelsen att utfärda regler för\r\nlikabehandling av naturaliserade svenskar, så att\r\nman slipper godtyckligheten, dvs. att olika regler\r\ntillämpas i olika delar av Sverige.</pre><pre>Anf. 74  Justitieminister GUN HELLSVIK (m):</pre><pre>Herr talman! Jag tycker i och för sig att det är\r\nviktigt att i egenskap av minister inte detaljstyra\r\nverksamheten. Men det är positivt att Ylva\r\nAnnerstedt har ställt frågan, så att den här\r\ndiskussionen har kommit upp. På de håll som\r\ninformationen inte har varit tydlig nog, har man\r\ntroligen genom denna fråga också fått den\r\ninformation som man behöver. Jag vet mycket väl\r\natt t.ex. Rikspolisstyrelsen bevakar de diskussioner\r\nsom rör Rikspolisstyrelsens frågor.</pre><pre>Ylva Annerstedt och jag kan nog vara överens om\r\natt hur väl än information förs ut så är det ändå\r\nenskilda individer som tillämpar reglerna, och\r\ndärmed kan olikheter självfallet uppstå. Jag kan i\r\noch för sig förstå att olika tillämpningar används,\r\nmen det är viktigt att vi funderar över vad som i\r\nverklig mening avses med diskriminering. Är det\r\nom någon får uppgifter om mig genom en databas\r\neller är det genom att det förväntas att jag själv\r\nskall lämna uppgifter?</pre><pre>Anf. 75  YLVA ANNERSTEDT (fp):</pre><pre>Herr talman! Det är positivt att statsrådet ändå\r\ninstämmer med mig att samma regler vore att\r\nföredra för personer som ansöker om pass eller som\r\nansöker om att få sitt pass förnyat, eftersom de nya\r\nsvenskarna ändå i detta sammanhang upplever sig\r\nsom diskriminerade.</pre><pre>Jag kan förstå bakgrunden till regeln, men menar\r\nändå att det vore rimligt och önskvärt att\r\npassökande får samma behandling i hela landet.</pre><pre>Överläggningen var härmed avslutad.</pre><pre>15 §  Svar på fråga 1992/93:120 om ågärder för\r\natt avhjälpa bristen på konkursförvaltare</pre><pre>Anf. 76  Justitieminister GUN HELLSVIK\r\n(m):</pre><pre>Herr talman! Ylva Annerstedt har frågat mig vilka\r\nåtgärder jag avser att vidta för att komma till rätta\r\nmed vissa olägenheter som har att göra med\r\nutseende av konkursförvaltare.</pre><pre>Konkursförvaltare utses av tingsrätten. I\r\nkonkurslagen ställs krav på att förvaltaren skall ha\r\nden särskilda insikt och erfarenhet som uppdraget\r\nkräver, ha borgenärernas förtroende och i övrigt\r\nvara lämplig för uppdraget.</pre><pre>Vissa kronofogdemyndigheter har som uppgift att\r\nvara s.k. tillsynsmyndighet i konkurs.\r\nTillsynsmyndigheten skall alltid få tillfälle att yttra\r\nsig innan tingsrätten utser konkursförvaltare.\r\nDenna regel har på de flesta håll i landet medfört\r\natt särskilda s.k. förvaltarlistor har upprättats.\r\nSyftet med en sådan lista är att tingsrätten vid\r\nförordnande av förvaltare i en enskild konkus inte\r\nbehöver låta tillsynsmyndigheten yttra sig, om den\r\ntilltänkta förvaltaren finns upptagen på listan. De\r\npersoner som finns upptagna på listan har alltså i\r\nförväg godtagits av tillsynsmyndigheten.</pre><pre>Ylva Annerstedt menar i sin fråga att listorna gör\r\natt kompetenta personer diskrimineras och att de\r\nutvalda advokaterna inte hinner med det ökade\r\nantalet konkurser.</pre><pre>Jag vet att tillämpningen av förvaltarlistorna har\r\nkritiserats på vissa håll. Frågan om listsystemet\r\nutgör ett etableringshinder för advokater och om\r\ndet är skadligt från konkurrenssynpunkt har\r\nnyligen prövats av Näringsfrihetsombudsmannen.\r\nHan ifrågasatte i och för sig den tillämpade\r\nordningen men ansåg att det redan inom ramen för\r\ngällande lagstiftning fanns möjlighet att minska den\r\npåtalade konkurrensbegränsningen genom att\r\nsprida uppdraget på fler advokater. Med hänsyn\r\nhärtill fann Näringsfrihetsombudsmannen att det\r\ninte nu fanns anledning för honom att vidta någon\r\nytterligare åtgärd. Även i riksdagen har frågan om\r\nförvaltarlistor aktualiserats tidigare. Lagutskottet,\r\nsom i maj i år behandlade frågan med anledning av\r\nen motion i ämnet, fann dock inte skäl att ta något\r\nomedelbart initiativ från riksdagens sida. Utskottet\r\nhänvisade till att man inom Justitiedepartementet\r\nredan hade uppmärksamheten riktad mot dessa\r\nfrågor.</pre><pre>Justitiedepartementet har i frågan haft kontakt\r\nmed Riksrevisionsverket och verket har nyligen\r\nstartat en studie som gäller just\r\nkonkusförvaltningen. Systemet med\r\nkonkursförvaltarlistor är en av de frågor som verket\r\nkommer att studera. En förstudie beräknas bli klar\r\ni januari och huvudstudien i november 1993. Med\r\ntanke på Riksrevisionsverkets studie finner jag för\r\ndagen inte anledning att själv vidta några åtgärder.\r\nJag räknar med att denna studie kommer att ge\r\nunderlag för frågans vidare hantering.</pre><pre>Anf. 77  YLVA ANNERSTEDT (fp):</pre><pre>Herr talman! Jag tackar statsrådet för det utförliga\r\nsvaret. Flera inslag här visar att detta system\r\nalldeles uppenbart är ett problem.\r\nNäringsfrihetsombudsmannen har\r\nuppmärksammat det, motioner har avetts till\r\nriksdagen och Justitiedepartementet har haft\r\nkontakt med Riksrevisionsverket.\r\nNäringsfrihetsombudsmannen har sagt att man\r\ninom ramen kan sprida uppdragen på flera\r\nadvokater.</pre><pre>För det första kan man fråga varför detta då inte\r\nsker.</pre><pre>För det andra menar jag att även revisorer skall\r\nkunna komma i fråga när det gäller sådana här\r\nuppdrag. De har ju ofta mycket stora relevanta\r\nkunskaper för denna typ av utredningar och kan om\r\ndet behövs advokat anlita en sådan. Därför anser\r\njag att kriterier i stället borde uppställas.</pre><pre>Det faktum att det inte finns någon som helst\r\nkonkurrens mellan dem som kommer i fråga för\r\nuppdrag innebär även för det första att\r\nrättssäkerheten kommer i fara, därför att de som\r\nfår uppdrag har för mycket att göra med 400\r\nkonkurser i veckan.</pre><pre>För det andra skenar kostnaderna i väg på ett sätt\r\nsom är fullständigt orimligt. Det drabbar i sista\r\nhand dels de fordringsägare som är inblandade i\r\nkonkursen, dels staten och skattebetalarna. Då vill\r\njag fråga justitieministern om sådana saker finns\r\nmed bland de frågor som riksrevisionsverket skall\r\nta upp i sin undersökning.</pre><pre>Anf. 78  Justitieminister GUN HELLSVIK\r\n(m):</pre><pre>Herr talman! Riksrevisionsverkets arbete går bl.a.\r\nut på att undersöka vilken betydelse och vilka\r\neffekter utnyttjandet av konkursförvaltarlistorna\r\nhar. Men vi skall ha klart för oss -- vilket jag även\r\nantydde i mitt svar -- att dessa listor inte är\r\nreglerade i konkurslagen. Vad som är reglerat i\r\nkonkurslagen är bl.a. kraven på dem som skall vara\r\nkonkursförvaltare. Det ställs inte krav på någon\r\njuridisk utbildning men krav på juridiska och\r\nföretagsekonomiska insikter samt kunskaper om\r\nbokföring, redovisning osv.</pre><pre>Jag bör i sammanhanget nämna att i motiven till vår\r\nnuvarande lagstiftning anges att\r\nförvaltaruppdragen bör koncentreras till en ganska\r\nbegränsad grupp av personer som har specialiserat\r\nsig på konkursförvaltning. Det är naturligtvis detta\r\nsom ligger bakom tillkomsten av\r\nkonkursförvaltarlistorna, även om listorna inte är\r\nobligatoriska.</pre><pre>Vi måste vara mycket försiktiga i vårt sätt att arbeta\r\nframåt så att vi inte bara ser till att bli av med\r\nlistorna och glömmer bort de höga krav som vi\r\nmåste ställa på konkursförvaltarna, bl.a. för att\r\nkunna få underlag för att beivra ekonomisk\r\nbrottslighet.</pre><pre>Anf. 79  YLVA ANNERSTEDT(fp):</pre><pre>Herr talman! Jag har inte på något sätt avsett att\r\nman skall sänka kraven på dem som får i uppdrag\r\natt förvalta konkurser. Min avsikt är att få bort det\r\nskråväsende som i dag har utvecklats och som bl.a.\r\nhar fått till följd för det första att de som har dessa\r\nuppdrag inte hinner med dem i nuvarande\r\nsituation, för det andra att kostnaderna stiger i\r\nhöjden på ett sätt som är fullständigt orimligt.</pre><pre>Om det finns ungefär 200 konkursförvaltare i\r\nlandet och det sker 400 konkurser i veckan, är det\r\nganska självklart att konkursförvaltarna inte kan\r\nlägga ner den omsorg som borde krävas. Dessutom\r\nhar jag inte uppfattat att den kontroll sker i\r\nefterhand som borde ske av hur konkursförvaltarna\r\nhar skött sina uppdrag.</pre><pre>Riksrevisionsverkets arbete skall redovisas i\r\nnovember 1993. Det tycker jag är alldeles för sent\r\nmed tanke på den situation och det antal konkurser\r\nsom vi har i dag. Kan statsrådet inte skynda på detta\r\narbete?</pre><pre>Anf. 80  Justitieminister GUN HELLSVIK\r\n(m):</pre><pre>Herr talman! Jag nämnde att en förstudie beräknas\r\nbli klar i januari. Därefter har vi inom\r\ndepartementet anledning att se om vi själva\r\nbehöver driva vissa frågor vidare.\r\nRiksrevisionsverkets arbete gäller\r\nkonkursförvaltning över huvud taget och är alltså\r\nett mycket stort arbete. För att vara tydlig vill jag\r\nsäga att just konkursförvaltarfrågan och bl.a.\r\nfrågan om vilka som är konkursförvaltare i\r\npraktiken är frågor som vi följer mycket noga. Vi\r\npå justitiedepartementet är lika angelägna som\r\nYlva Annerstedt om att finna vägar för att förbättra\r\nsituationen.</pre><pre>Anf. 81  YLVA ANNERSTEDT (fp):</pre><pre>Herr talman! Då vill jag ställa en avslutande fråga:\r\nVilka är det som skall komma i fråga när det gäller\r\ndessa kriterier? Hittills är det bara advokater som\r\nhar fått komma med på dessa listor. Men som jag\r\nsade finns det även revisorer som är oerhört\r\nkompetenta på detta område. Statsrådet menar väl\r\nändå inte att sådana personer skall uteslutas från att\r\nkunna få sådana här uppdrag?</pre><pre>Anf. 82  Justitieminister GUN HELLSVIK\r\n(m):</pre><pre>Herr talman! Konkurslagen innehåller i dag inga\r\nsådana begränsningar, och jag har inte heller för\r\navsikt att föreslå några sådana begränsningar. Även\r\ni fortsättningen skall man såsom förvaltare kunna\r\nanvända personer som uppfyller kraven men har en\r\nannan typ av utbildning i botten än juristerna.</pre><pre>Överläggningen var härmed avslutad.</pre><pre>16 §  Svar på fråga 1992/93:130 om de\r\nkommunala skattestoppen</pre><pre>Anf. 83  Finansminister ANNE WIBBLE\r\n(fp):</pre><pre>Herr talman! Erling Bager har frågat mig om jag\r\navser att bifalla en eventuell framställan från\r\nGöteborgs kommun om dispens från det\r\nkommunala skattestoppet.</pre><pre>Låt mig inledningsvis påpeka att det\r\nsamhällsekonomiska läget är sådant att det inte\r\nkommer att finnas utrymme för en ökning av\r\nkommunernas skattefinansierade verksamhet.\r\nDetta innebär att statsbidragen till kommunerna\r\nmåste utvecklas mycket restriktivt samtidigt som\r\nkommunalskatterna inte kan tillåtas öka.</pre><pre>Riksdagen har beslutat att det kommunala\r\nskattestoppet skall förlängas till att avse även år\r\n1993.</pre><pre>I årets kompletteringsproposition uttalade jag att\r\ndet kan finnas kommuner som hamnar i en akut\r\nekonomisk situation och att detta i så fall får\r\nhanteras i särskild ordning genom att regeringen\r\nföreslår riksdagen en lagändring som ger utrymme\r\nför skattehöjning.</pre><pre>Regeringen har hittills varit och kommer även i\r\nfortsättningen att vara mycket restriktiv vid\r\nprövning av eventuella undantag från\r\nskattestoppet. Såvitt jag kan bedöma är den\r\nekonomiska situationen i Göteborgs kommun för\r\når 1993 inte av det slaget att ett sådant undantag bör\r\nmedges.</pre><pre>Anf. 84  ERLING BAGER (fp):</pre><pre>Herr talman! Jag tackar finansministern för svaret,\r\nsom var klart och entydigt: Göteborgs kommun\r\nskall inte få dispens från det kommunala\r\nskattestoppet om en framställan görs.</pre><pre>Jag hoppas att svaret även skapar klarhet i den\r\nlokala skattedebatt som förs hemma i Göteborg,\r\ndär de borgerliga partierna ihop med miljöpartiet\r\nhar lagt fram en stram budget för 1993 med\r\noförändrad skatt, medan oppositionen med\r\nsocialdemokraterna och vänsterpartiet hävdar att\r\ndet ekonomiska läget är så ansträngt att en\r\nskattehöjning är nödvändig.</pre><pre>Svaret ger nu klarhet i att en skattehöjning inte är\r\nden bästa vägen för Göteborgs kommun att lösa\r\ndenna fråga. Men jag måste ändå ta tillfället i akt\r\natt fråga finansministern om det går att ge några\r\nexempel på kriterier som skall uppfyllas för att en\r\nkommun skall kunna få dispens från det\r\nkommunala skattestoppet.</pre><pre>Anf. 85  Finansminister ANNE WIBBLE\r\n(fp):</pre><pre>Herr talman! Först vill jag säga att de flesta\r\nkommuner -- för att inte säga alla kommuner --\r\ntycks ha uppfattat regeringens motvilja mot höjda\r\nkommunalskatter på ett alldeles korrekt sätt. Vi\r\nhar fått in bara en enda ansökan från en kommun,\r\nnämligen Mölndals kommun, som ville ha ett\r\nundantag. Regeringen har också beslutat att avslå\r\nden ansökan. Det finns i kommunvärlden en\r\nfullständigt korrekt bild av regeringens motvilja\r\nmot att man löser ekonomiska problem genom\r\nhöjda kommunalskatter. Om ökade skatter för att\r\nkunna betala större utgifter vore lösningen på\r\nSveriges problem, skulle vi inte ha hamnat i ett\r\nproblematiskt läge. En del av våra problem är\r\nsnarare att våra utgifter är för stora och att vi måste\r\nminska dem.</pre><pre>Erling Bager frågade efter kriterierna för tänkbara\r\nframtida undantag. Min bedömning är att sådana\r\nundantag skulle göras i så extremt akuta situationer\r\natt det är svårt att i förväg bestämma vilka kriterier\r\nsom skulle vara uppfyllda. Det kan finnas\r\nextremfall -- det vill jag ingalunda förneka -- där\r\nt.ex. ekonomin under en lång tid tidigare har varit\r\nså misskött att det vore orimligt att kräva att man\r\nskulle klara upp den utan några särskilda undantag.\r\nVi har inte ansett att sådana extremfall går att\r\ninordna på en lista med förutbestämda kriterier\r\neller villkor, och vi har därför inte gjort någon\r\nsådan lista.</pre><pre>Rent allmänt kan jag säga att de flesta kommuner\r\ntycks relativt väl klara den omställning och\r\nomvandling som nu pågår. Men det finns självklart\r\nundantag. Jag har noterat att det inte är alldeles\r\novanligt att socialdemokraterna i sådana\r\nsituationer begär skattehöjningar. Det gläder mig\r\ndock att de kommuner som har avvisat\r\nskattehöjningskraven har borgerliga majoriteter.</pre><pre>Anf. 86  ERLING BAGER (fp):</pre><pre>Herr talman! Jag har fått ett preciserat svar. Det\r\nekonomiska läget i Göteborg är inte av den arten\r\natt kommunen kan förvänta sig att få göra ett\r\nundantag från det kommunala skattestoppet. Jag\r\nnöjer mig med det. Jag tycker att svaret har varit\r\nklarläggande. I den lokala skattedebatten i\r\nGöteborg får man finna andra vägar att gå för att\r\nlösa kommunens problem.</pre><pre>Överläggningen var härmed avslutad.</pre><pre>17 §  Svar på fråga 1992/93:100 om avlyft av\r\nmoms vid export av begagnade fritidsbåtar</pre><pre>Anf. 87  Statsrådet BO LUNDGREN (m):</pre><pre>Herr talman! Karl-Erik Persson har frågat mig om\r\njag är beredd att förändra mervärdesskattereglerna\r\nså att mervärdsskatt får dras av vid export av\r\nbegagnade fritidsbåtar. Frågan har ställts mot\r\nbakgrund av skyldigheten att återföra avdragen\r\ningående mervärdesskatt vid export i vissa fall.</pre><pre>Återföringsskyldigheten hänger samman med de\r\nsärskilda bestämmelserna om avdrag för s.k. fiktiv\r\nskatt. Dessa bestämmelser infördes 1979 för att\r\nundanröja vissa konkurrensnackdelar som tidigare\r\nuppstod för den yrkesmässiga handeln med\r\nbegagnade varor i förhållande till privata\r\nförsäljningar och även auktions- och\r\nförmedlingsföretag. Vid försäljning av varor -- nya\r\neller begagnade -- skall nämligen mervärdsskatt\r\nredovisas på hela vederlaget. Vid förmedling\r\nbeskattas däremot endast förmedlingsprovisionen.\r\nAvdraget för fiktiv skatt undanröjer dessa\r\nkonkurrenssnedvridningar genom att endast det\r\nmervärde som skapas i den yrkesmässiga handeln\r\nmed begagnade varor beskattas.</pre><pre>För att komma till rätta med vissa problem i\r\nsamband med export av varor för vilka avdrag för\r\nsådan fiktiv skatt erhållits, infördes 1982 en\r\nskyldighet att vid export av vissa varor återföra\r\navdragen ingående mervärdesskatt om den\r\nskattskyldige inte kunde visa att varan innehafts\r\nendast av skattskyldiga. Problemen uppkom bl.a.\r\nvid export av vissa investeringsvaror som ökat i\r\nvärde efter den ursprungliga försäljningen. Vidare\r\nbeskattas inte det mervärde som skapas vid\r\nexportaffärer. De skäl som motiverade införandet\r\nav avdraget för fiktiv skatt ansågs därför egentligen\r\ninte föreligga vid exporttransaktioner. Dessutom\r\nhade det förekommit betydande falsarier med\r\nskatten, i första hand i samband med export av\r\nguld.</pre><pre>I stället för att generellt slopa systemet med fiktiv\r\nskatt, som ansågs ha betydande fördelar, infördes\r\nen skyldighet att återföra avdragen ingående skatt\r\nvid export av vissa varor. Återföringsskyldigheten\r\ngäller förutom vid export av fartyg också vid export\r\nav t.ex. guld, silver och platina i vissa fall,\r\nnaturpärlor och ädelstenar, koppar-, mässing- och\r\ntennföremål, vissa vapen, alster av bildkonst och\r\nandra konstalster av glas, porslin eller annan\r\nkeramik och möbler.</pre><pre>Frågan om återföringsskyldighet vid export av\r\nbegagnade fritidsbåtar har bl.a. tagits upp i en\r\nskrivelse till Finansdepartementet från\r\nBåtbranschens riksförbund. Regeringen har\r\növerlämnat skrivelsen till Utredningen (Fi 1991:02)\r\nom vissa mervärdesskattefrågor. Utredningen har\r\nännu inte avslutat sitt arbete. Jag är därför inte\r\nberedd att nu föreslå några förändringar i dessa\r\nbestämmelser.</pre><pre>Anf. 88  KARL-ERIK PERSSON (v):</pre><pre>Herr talman! Jag får tacka statsrådet för ett\r\nuttömmande svar. Det innehöll många detaljer som\r\njag inte hade en aning om.</pre><pre>Frågan är ställd med anledning av att man får lyfta\r\nav momsen om man säljer begagnade båtmotorer\r\npå export. Jag tycker att det är en konstig situation,\r\noch inom båtbranschen tycker man samma sak.\r\nSäljer man begagnade båtar får man inte dra av\r\nmomsen, men däremot får man dra av momsen på\r\nmotorerna.</pre><pre>Detta måste man komma till rätta med. Många\r\ngånger tillhör ju faktiskt motorn båten. Det blir\r\ndärför en mycket konstig situation. Skall man\r\ngynna de personer, framför allt då i kuststäderna,\r\nsom håller på med den här verksamheten, tycker\r\njag att man borde göra det tillåtet att lyfta av\r\nmomsen också på båtarna.</pre><pre>Statsrådet säger att det finns en utredning som\r\nhåller på att titta över det här, och jag hoppas då att\r\nstatsrådet ser till att också den här frågan tas upp,\r\nså att det blir samma regler som gäller för\r\nförsäljning av både båtar och båtmotorer. Jag\r\nhoppas att utredningen inte dröjer alltför länge\r\nmed sitt arbete.</pre><pre>Anf. 89  Statsrådet BO LUNDGREN (m):</pre><pre>Herr talman! Orsaken till att jag redovisade\r\ndetaljer i den här problematiken var naturligtvis att\r\njag ville klara ut att det finns risk för skatteflykt om\r\nman utformar bestämmelserna fel, och det tror jag\r\ningen av oss är intresserad av. Det finns också andra\r\navvägningsproblem i sammanhanget, och det gör\r\natt det inte är så enkelt att bara genomföra det som\r\nKarl-Erik Persson frågar om. Detta får övervägas.</pre><pre>Jag hoppas också att man genom utredningens\r\nförsorg generellt i mervärdesskattelagstiftningen\r\nlyckas komma fram till olika förslag som\r\nundanröjer snedvridningar och tar bort\r\nkonkurrenssnedvridning också när det gäller\r\nexport.</pre><pre>Anf. 90  KARL-ERIK PERSSON (v):</pre><pre>Herr talman! Jag är väldigt tacksam över att jag fick\r\nde här uppgifterna i och med att jag inte kände till\r\ndem. Det ser jag alltså positivt på.</pre><pre>Båtbranschens folk tycker ju, som jag sade, att det\r\när en konstig situation att man får lyfta bort\r\nmomsen för en del av båten men inte för en annan.\r\nJag förstår att det kanske inte är enkelt att rätta till\r\ndet här, men i och med att det finns en utredning\r\ntycker jag att den borde titta över frågan. Jag tror\r\natt en sådan ändring av reglerna skulle gynna de\r\nsmå kuststäder där många i dag håller på med\r\nfritidsbåtar, och eftersom svenska fritidsbåtar efter\r\nvad jag förstår är ganska attraktiva ute i Europa,\r\nskulle detta kunna gynna sysselsättningen på\r\nmånga ställen där den i dag är problematisk.</pre><pre>Anf. 91  Statsrådet BO LUNDGREN (m):</pre><pre>Herr talman! Även om strävan måste vara att\r\nförenkla lagstiftningen så långt möjligt, är inte\r\nskattelagstiftningen i Sverige världens allra\r\nenklaste.</pre><pre>Överläggningen var härmed avslutad.</pre><pre>18 §  Svar på fråga 1992/93:103 om åtgärder för\r\natt reseersättning inte skall beskattas</pre><pre>Anf. 92  Statsrådet BO LUNDGREN (m):</pre><pre>Herr talman! Carl Fredrik Graf har frågat mig på\r\nvilket sätt jag avser att agera för att\r\nlagstiftningsvägen, eller på annat sätt, påskynda en\r\nförändring i syfte att komma till rätta med\r\nproblemet med beskattning av reservofficerares\r\nreseersättning för resa mellan bostaden och\r\ntjänstestället.</pre><pre>Frågan har ställts mot bakgrund av en dom från\r\nLänsrätten i Värmland, som är överklagad till\r\nKammarrätten. Länsrätten har ansett att\r\ntjänstestället är den plats där reservofficeren\r\nfullgör huvuddelen av sin tjänstgöring. Detta får till\r\nkonsekvens att resan till tjänstgöringsplatsen inte\r\nbetraktas som en tjänsteresa, vilket leder till vissa\r\nbeskattningseffekter för den enskilde och att\r\nförsvarsmakten får extra kostnader för sociala\r\navgifter.</pre><pre>Inledningsvis vill jag framhålla att det inte\r\nankommer på mig som statsråd att ta ställning till\r\nom den bedömning Länsrätten gjort i det enskilda\r\nfallet är riktig eller inte.</pre><pre>Beträffande frågan om gränsdragningen mellan\r\nresor i tjänsten och mellan bostaden och\r\narbetsplatsen vill jag allmänt framhålla följande.</pre><pre>Principen för vad som är resa i tjänsten resp. resa\r\nmellan bostad och arbete har inte ändrats genom\r\nskattereformen. Kostnader för resor i tjänsten är\r\navdragsgilla. Även kostnader för resor mellan\r\nbostaden och arbetsplatsen är i stor utsträckning\r\navdragsgilla. I vissa fall är det dock skattemässigt\r\nfördelaktigare för både den anställde och\r\narbetsgivaren om en resa betraktas som tjänsteresa\r\noch inte som resa mellan bostad och arbetsplats.</pre><pre>Om en resa till en arbetsplats skattemässigt skall\r\nbetraktas som en tjänsteresa eller en resa mellan\r\nbostad och arbetsplats kan i en del fall vara oklart.\r\nFramför allt i branscher där det är vanligt med\r\nmånga tillfälliga anställningar har detta gett upphov\r\ntill problem.</pre><pre>Jag har efter regeringens bemyndigande tillkallat\r\nen särskild utredare, som skall se över reglerna i\r\ninkomstlaget tjänst i vissa hänseenden. Frågan om\r\nbeskattning av ersättningar för resa mellan bostad\r\noch tjänsteställe hör till de frågor som kommer att\r\ntas upp i samband med denna översyn.\r\nUtredningens slutbetänkande väntas i april 1993.\r\nJag är inte beredd att nu ta ställning till eventuella\r\nförändringar av de här aktuella reglerna.\r\nUtredningens arbete bör först avvaktas.</pre><pre>Anf. 93  CARL FREDRIK GRAF (m):</pre><pre>Herr talman! Jag ber att få tacka statsrådet för\r\nsvaret, även om jag kan konstatera att statsrådet\r\ninte har för avsikt att påskynda det här ärendet,\r\nvilket delvis var vad jag frågade om. Statsrådet\r\navser i stället att avvakta tills utredningen är klar.</pre><pre>När nu statsrådet är här i kammaren vill jag dock ta\r\ntillfället i akt att ställa några följdfrågor, som inte\r\ninnebär att statsrådet behöver ta ställning till det\r\njag har frågat om.</pre><pre>Reservofficeren utgör en kvalificerad och viktig del\r\nav försvaret, och jag tror också att reservofficerens\r\nbetydelse kommer att öka i takt med att försvaret\r\nnu omstruktureras. Inte minst mot bakgrund av att\r\näven frågan om utjämningstillägg ännu inte är\r\nlöst -- vilket innebär att många reservofficerare får\r\nen kraftigt reducerad lön under sina\r\ntjänstgöringsdagar -- undrar jag om inte statsrådet\r\ntror att även det problem vi nu diskuterar kan leda\r\ntill att intresset för att tjänstgöra som reservofficer\r\nnågot minskar.</pre><pre>Anf. 94  Statsrådet BO LUNDGREN (m):</pre><pre>Herr talman! Vårt försvar bygger på en kader av\r\nreservofficerare, som innehar tjänster som är\r\noundgängligen nödvändiga. Om det är vi helt\r\növerens. Det finns ingen tvist i det avseendet.</pre><pre>Det är ändå så att frågor om ersättning, såsom\r\nförmånerna i samband med eventuella\r\nreseersättningar, får överenskommas mellan\r\nreservofficerarna och deras arbetsgivare. Det\r\nregering och riksdag har att ta ställning till är i det\r\nhär fallet beskattningskonsekvenserna.</pre><pre>Det kan naturligtvis diskuteras när det gäller både\r\nreservofficerare och andra -- inte minst har det i\r\nfråga om riksdagsledamöter förekommit en lång\r\ndebatt i det sammanhanget -- vad som faktiskt är\r\ntjänstestället. En resa mellan bostaden och\r\narbetsplatsen får naturligtvis vissa\r\nskattekonsekvenser. Det kan diskuteras om det\r\nskall ses som en tjänsteresa. Jag kan i och för sig se\r\nmotiv för detta, men det kräver i så fall utredning,\r\noch det kräver att den utredare som nu är tillsatt\r\nunder ytterligare några månader får överväga detta\r\noch andra problem.</pre><pre>Anf. 95  CARL FREDRIK GRAF (m):</pre><pre>Herr talman! Denna statsrådets insikt glädjer mig.</pre><pre>Jag vill dock ställa ytterligare en fråga. I 33 §\r\nkommunalskattelagen tar man ju upp specifika\r\nyrkesgrupper, bl.a. byggnadsarbetare och\r\nmotsvarande arbetstagare, som är undantagna från\r\ndetta. Då är frågan: Vari består egentligen\r\nskillnaden mellan de undantagna yrkesgrupper som\r\nanges i lagen och reservofficerare när det gäller\r\nsynen på tjänsteställe?</pre><pre>Anf. 96  Statsrådet BO LUNDGREN (m):</pre><pre>Herr talman! Jag skall inte här ge mig in i\r\nberedningsarbete. Men det är klart att en\r\nbyggnadsarbetare kan ha flera olika arbetsplatser\r\nsom alldeles uppenbarligen ligger långt ifrån\r\nvarandra och som också ligger utanför\r\nbostadsorten. Det finns i så fall inte ett specifikt\r\ntjänsteställe. För en reservofficerare å andra sidan\r\nkan det mycket väl hävdas -- jag säger däremot inte\r\natt det nödvändigtvis skall vara så -- att det\r\nregemente han tillhör och där han ofta inställer sig\r\neller någon annan plats där han ofta inställer sig är\r\ndet ställe där tjänstgöringsorten finns. Detta får då\r\nvissa konsekvenser.</pre><pre>Jag tycker därför inte att man kan säga att\r\nbyggnadsarbetare och reservofficerare i det här\r\navseendet ägnar sig åt likartad verksamhet.</pre><pre>Anf. 97  CARL FREDRIK GRAF (m):</pre><pre>Herr talman! Verksamheten är definitivt olikartad.\r\nDärvidlag håller jag med statsrådet.</pre><pre>Man kan ändå som ett exempel ta en reservofficer\r\nsom inställer sig på sitt fredsförband, övar på en\r\nbestämd övningsplats och sedan tar sig till den plats\r\ndär han är krigsplacerad. Det kan ju i det fallet röra\r\nsig om tre olika orter inom loppet av tio--femton\r\ndagar.</pre><pre>En sista fråga till statsrådet: Hur tror statsrådet att\r\nden här synen påverkar försvarets totala kostnader\r\nför inkallelse av reservofficerare? Det innebär ju\r\nändå en merutgift, i och med att det blir fråga om\r\nsociala avgifter.</pre><pre>Jag vill dessutom ge ännu en kommentar, nämligen\r\nden att försvarsledningen och reservofficerarna har\r\nsamma uppfattning i den här frågan. Egentligen\r\navvaktar vi nu bara en ändring av lagstiftningen.</pre><pre>Anf. 98  Statsrådet BO LUNDGREN (m):</pre><pre>Herr talman! Jag är övertygad om att alla som kan\r\nvälja mellan två olika beskattningsalternativ, av\r\nvilka det ena innebär lägre skatter och lägre\r\nkostnader, kommer att välja det alternativet.</pre><pre>Överläggningen var härmed avslutad.</pre><pre>19 §  Svar på frågorna 1992/93:107, 108, 109, 110\r\noch 111 om boendekostnaderna</pre><pre>Anf. 99  Statsrådet BO LUNDGREN (m):</pre><pre>Herr talman! Britta Sundin har frågat mig vad jag\r\när beredd att göra för att stimulera rörligheten på\r\nbostadsmarknaden. Magnus Persson har frågat mig\r\nvad jag är beredd att göra för att undanröja\r\nhyresgästernas oro. Rune Evensson har frågat mig\r\nvad jag är beredd att göra för att begränsa\r\nhöjningen av boendekostnaderna vid årsskiftet.\r\nMarianne Carlström har frågat mig vad jag är\r\nberedd att göra för att kommunala avgiftshöjningar\r\ninte skall pressa upp boendekostnaderna\r\nytterligare. Lars Stjernkvist, slutligen, har frågat\r\nmig vad jag är beredd att göra för att med hjälp av\r\nstöd till underhåll pressa ner behovet av höjda\r\nboendekostnader.</pre><pre>Jag besvarar frågorna i ett sammanhang.</pre><pre>Frågorna har sin grund i att frågeställarna befarar\r\natt stora kostnadsökningar kommer att träffa de\r\nboende från årsskiftet.</pre><pre>Riksbanken och regeringen i samverkan med\r\nSocialdemokraterna har avvärjt attackerna mot\r\nkronan och -- såvitt man nu kan se -- fått räntorna\r\natt åter böja av nedåt. Detta har varit möjligt\r\nenbart därför att de stora partierna har visat att de\r\när beredda att genomföra betydande omprövningar\r\ninom de utgiftsprogram vi vant oss vid.</pre><pre>Krisen är inte övervunnen. Skall operationen\r\nlyckas måste vi upprätthålla tilltron till att de\r\nförändringar som vi har sagt oss vara beredda till\r\nockså genomförs och består. I det läget är det\r\nnaturligtvis fel att undanröja effekterna av\r\nomprövningen genom nya utgiftsprogram av\r\nsamma slag som försatt oss i den kris vi nu försöker\r\nta oss ur.</pre><pre>För bostadssektorns del innebär\r\növerenskommelsen mellan regeringen och\r\nSocialdemokraterna att bostadssubventionerna --\r\nutöver den indragning med ca 3,4 miljarder kronor\r\nsom nu förestår -- skall minskas ytterligare med 3\r\nmiljarder kronor från den 1 januari 1994. Alla som\r\nhar medverkat i överenskommelsen är medvetna\r\nom att denna utgiftsminskning kommer att påverka\r\nboendekostnaderna.</pre><pre>Samtidigt kan vi inte nöja oss med att fördela\r\neffekterna av subventionsminskningarna så rättvist\r\nsom möjligt och därefter låta allt bli vid det gamla.\r\nVi måste angripa alla de faktorer som fram till nu\r\nmer eller mindre automatiskt genererat\r\nprisökningar för de boende. Vi kan inte längre ägna\r\noss åt att maskera effekterna, utan vi måste rikta in\r\noss direkt mot dessa krafter.</pre><pre>Vi måste snabbt tvinga ned räntorna ytterligare. Vi\r\nmåste slå vakt om den låga inflationstakt som vi nu\r\nuppnått. Vi måste stabilisera kreditmarknaden. Vi\r\nmåste skärpa konkurrensen och bryta monopolen i\r\nproduktion och förvaltning och se till att vinsterna\r\nav detta når fram till de enskilda människorna. Vi\r\nmåste skapa ett klimat där risken för\r\nkostnadsökningar möts med ökad effektivitet och\r\nproduktivitet. Vi måste röja undan det som hindrar\r\nrörlighet och motverkar en fungerande\r\nbostadsmarknad inom det ansenliga och väl\r\nutrustade bostadsbestånd som vi faktiskt har.</pre><pre>Utan dessa åtgärder kommer de problem som\r\nsammanhänger med höga boendekostnader, låg\r\nkostnadseffektivitet och begränsad rörlighet på\r\nbostadsmarknaden att kvarstå.</pre><pre>Regeringen kommer nu att samla krafterna till ett\r\nsådant förändringsarbete. Jag skulle välkomna\r\nfrågeställarna att delta i en sådan konstruktiv och\r\nhållbar förnyelse av den svenska\r\nbostadsmarknaden.</pre><pre>Anf. 100  BRITTA SUNDIN (s):</pre><pre>Herr talman! Jag vill tacka statsrådet Bo Lundgren\r\nför svaret. Tyvärr var det ungefär vad jag hade\r\nväntat mig. Det innehöll inget konkret som jag\r\nskulle kunna ta med mig och förmedla till de\r\nmänniskor som känner oro för sin bostadssituation.</pre><pre>Anledningen till att jag har ställt denna fråga är att\r\njag så ofta numera möts av människor som är\r\noroliga för att de inte skall kunna betala sin hyra.\r\nDessutom är de oroade för att det inte finns något\r\nbilligare alternativ att tillgå.</pre><pre>Den förda bostadspolitiken, eller bristen på\r\nbostadspolitik, har gjort att hela bostadssektorn\r\nhar avstannat. De som i dag har en bostad med låg\r\nkostnad i förhållande till det nyare beståndet\r\nvarken vill eller törs byta till en bostad i det nyare\r\nbeståndet, även om de skulle vilja av utrymmesskäl\r\neller med hänsyn till läget. Detta gör att\r\nomflyttningen nästan har avstannat. Den ökande\r\narbetslösheten, och därmed en svagare ekonomi\r\nför hushållen, gör inte situationen lättare.</pre><pre>Det senaste beslutet i riksdagen om höjningen av\r\nbostadsbidragen fattades i våras. Då kunde vi\r\nsocialdemokrater konstatera att ökningen inte alls\r\nföljde kostnadsutvecklingen. Vårt förslag att man\r\ninte skulle höja den nedre hyreskostnadsgränsen\r\nskulle ge varje barnfamilj 150 kr mer i\r\nbostadsbidrag per månad.</pre><pre>Jag känner mig inte alls övertygad om att\r\nregeringens strategi kommer att innebära några\r\nkostnadssänkningar på bostadsområdet. Med\r\nanledning av detta skulle jag vilja fråga statsrådet\r\nhur han ser på möjligheterna att öka\r\nbostadsbidragen. Kommer regeringen att föreslå\r\nhöjningar som står i proportion till de ökade\r\nbostadskostnaderna?</pre><pre>Anf. 101  MAGNUS PERSSON (s):</pre><pre>Herr talman! Jag tackar statsrådet för svaret på min\r\nfråga. Anledningen till att vi alla har ställt dessa\r\nfrågor är den ökade oro som vi möter ute i\r\nbygderna.</pre><pre>De hyreskrav som ligger på parternas bord är t.ex.\r\nför Värmland på 12--16 %, och jag såg att begärda\r\nhöjningar på 105 kr per kvadratmeter finns med i\r\nbagaget. Då frågar sig människor, oavsett om de\r\nbor i tätort eller i glesbygd, om de har råd att bo och\r\nvad som kommer att hända.</pre><pre>Man kommer omedelbart in på debatter och\r\ndiskussioner om marknadshyrorna. För en tid\r\nsedan hörde jag statsrådet Bo Lundgren i Ekot.\r\nMen jag blev inte särskilt mycket klokare efter att\r\nha hört vad han sade. Det är möjligt att jag har\r\nmisstolkat svaret. Jag fick emellertid den alldeles\r\nspeciella känslan av att marknaden själv får klara\r\nav de ökade hyreskraven. Det verkade som om Bo\r\nLundgren menade att det inte var hans bord.</pre><pre>Jag tror att det måste finnas ett samspel mellan å\r\nena sidan hyresmarknadens parter och å andra\r\nsidan statsmakterna, och det måste ske en\r\nintegrerad samverkan från regeringskansliets sida.</pre><pre>Utskottet var i Gävle och tog del av en utredning\r\nsom har gjorts om marknadshyror m.m.\r\nBruksvärdesprincipen, besiktningsrätten, osv. är\r\nintegrerade delar av hela\r\nmarknadshyreproblematiken. Kommer statsrådet\r\natt vidta någon åtgärd med anledning av det som\r\nByggforskningsinstitutet har gjort i fråga om detta?\r\nDet är ändå ganska anmärkningsvärda siffror som\r\nkommer fram i detta sammanhang. Det vore\r\nintressant att få höra om statsrådet Bo Lundgren\r\navser att vidta någon åtgärd. Men oron, herr\r\ntalman, kvarstår hemma i Värmland och i hela\r\nlandet. Kommer regeringen att på ett eller annat\r\nsätt att medverka till att dämpa denna oro? Det är\r\nden stora frågan.</pre><pre>Anf. 102  RUNE EVENSSON (s):</pre><pre>Herr talman! Jag ber att få tacka statsrådet för\r\nsvaret på min fråga. Den är också ställd utifrån de\r\nförväntade hyreshöjningarna nästa år.</pre><pre>Det har på sina håll framförts krav på höjningar på\r\növer 20 %. Många människor lever i dag med små\r\neller inga marginaler. De har gjort reallöneförluster\r\nsedan regeringsskiftet för ett år sedan. I den nyligen\r\npåbörjade avtalsrörelsen har de erbjudits ett s.k.\r\nnollbud, vilket för en normalinkomsttagare inom\r\nindustrin innebär en ytterligare åtstramning på\r\n5 500 kr. Människor klarar helt enkelt inte\r\nhyreshöjningar av den aviserade storleksordningen\r\nsom skulle komma ovanpå de försämringar som ett\r\nnollavtal skulle innebära.</pre><pre>I Lerums kommun, där jag bor, har vi landets\r\nhögsta hyror i den kommunala stiftelsen. Där\r\nförväntas också kraftiga höjningar.</pre><pre>I valrörelsen för ett år sedan lovade Bo Lundgren\r\noch hans partivänner sänkta hyror. I\r\nregeringsdeklarationen efter valet, och även i\r\nregeringsdeklarationen i år, utlovades att alla skulle\r\nha tillgång till en bra bostad till ett rimligt pris. Sett\r\nmot bakgrund av det som har skett på\r\nhyresområdet sedan valet och vad som nu förväntas\r\nske, framstår dessa löften som mycket cyniska och\r\nbidrar till att minska folks tilltro till politiker. Det\r\ndrabbar alla oss politiker. Regeringens politik\r\nskulle ju leda till lägre räntor. Det har som bekant\r\nblivit precis tvärtom.</pre><pre>Tack vare att Socialdemokraterna nu har gått in och\r\nhjälpt till har den negativa utvecklingen vänt.\r\nFörtroendet för att regeringen av egen kraft skall\r\nkunna klara framtidsfrågorna är fortfarande\r\nmycket lågt.</pre><pre>När nu verkligheten ser annorlunda ut än vad Bo\r\nLundgren och den övriga regeringen hade tänkt sig,\r\nundrar jag om regeringen är beredd att ompröva\r\nbeslutet inom det bostadspolitiska området, vilket\r\nskulle kunna bidra till att hyreshöjningarna\r\nminskas.</pre><pre>Den aviserade sänkningen av skatten på kapital har\r\nnu stoppats. Det betyder att ränteavdragen även i\r\nfortsättningen är värda 30 %. För att ånyo uppnå\r\nparitet i boendet bör, med anledning av detta, 1,4\r\nmiljarder återbetalas till de boende i hyresrätter\r\noch bostadsrätter. Dessa pengar togs ju in av\r\nrättviseskäl, och de bör betalas tillbaka av samma\r\nskäl.</pre><pre>Anf. 103  MARIANNE CARLSTRÖM (s):</pre><pre>Herr talman! De svenska kommunerna har en svår\r\nsituation i dag. Indragningar i verksamheten är\r\nmycket vanliga, och många människor har förlorat\r\nsina jobb. De får ersättning från A-kassan, som till\r\nstörsta delen betalas av staten. Trots detta har\r\nregeringen beslutat att dra in ytterligare 7,5\r\nmiljarder från den kommunala sektorn. Stora\r\navgiftshöjningar har redan aviserats från de flesta\r\nkommuner i vårt land. Detta kommer att drabba\r\nboendekostnaderna, som på grund av andra\r\nindragningar från staten kommer att bli större än\r\nmånga hyresgäster klarar. De kommunala bolagen\r\nhar inför årets hyresförhandlingar aviserat\r\nhöjningar på 3--25 %. I Göteborg är kraven på\r\nhyreshöjningarna runt 15 %, en för många alldeles\r\nför hög siffra.</pre><pre>Under olika partiaktiviteter förra veckan träffade\r\njag många människor som är förtvivlade. En del har\r\nförlorat sina jobb, och andra lever på marginalen\r\noch klarar inte en hyreshöjning. Många har försökt\r\nskaffa mindre och billigare lägenheter, men sådana\r\nfinns inte.</pre><pre>Jag hade inga goda råd till dessa människor. Har Bo\r\nLundgren det? Vad tänker regeringen göra för att\r\nhöjningarna inte skall bli orimliga? Vad skall de\r\nmänniskor göra som lever på marginalen? Är det\r\nrimligt att hyresgäster skall hänvisas till\r\nsocialbidrag för att lönen inte räcker till hyra och\r\nmat, de grundläggande behoven? Vad skall\r\nkommunerna göra? De flesta kommuner har i dag\r\nredan rationaliserat sin verksamhet så hårt att det\r\nbara är taxe-  och skattehöjningar som återstår.\r\nEftersom det inte är tillåtet att höja\r\nkommunalskatten återstår endast taxe-  och\r\navgiftshöjningar.</pre><pre>I Göteborg har den borgerliga majoriteten beslutat\r\natt säga upp ca 3 000 kommunalanställda 1993 och\r\ndessutom att höja taxan på kollektivtrafik,\r\näldreomsorg och barnomsorg.</pre><pre>Min fråga till Bo Lundgren blir: Är det rätt tid att\r\njust nu dra in pengar från kommunerna, att inte\r\ntillåta kommunalskattehöjningar och att samtidigt\r\ndra in en stor del av bostadssubventionerna?</pre><pre>Anf. 104  LARS STJERNKVIST (s):</pre><pre>Herr talman! Jag tackar statsrådet för svaret på min\r\nfråga. Jag har mött samma reaktioner och samma\r\noro som mina kolleger. I min hemkommun\r\nNorrköping vill bostadsföretaget höja hyrorna med\r\n20 %. Jag tror att det är viktigt att påminna om att\r\ndet inte är bara, eller kanske inte ens i första hand,\r\nhyresgästerna som drabbas hårt vid årsskiftet.\r\nÄnnu tuffare är villkoren för dem som bor i nya\r\nbostadsrätter, där det inte finns någon som helst\r\nmöjlighet att fördela dessa smällar solidariskt.</pre><pre>Jag är övertygad om att det i de hyresförhandlingar\r\nsom nu pågår kommer säkert Hyresgästföreningen\r\natt lyckas pruta på kraven på hyreshöjningar i\r\nhyresrätter. Men även i det fallet har medaljen en\r\nbaksida. Risken är att det får konsekvenser som är\r\nmycket negativa för samhällsekonomin. Vi kan\r\nhamna i en ond cirkel. Och vi är redan där. Man\r\npressar hyreskraven, och man gör det på bekostnad\r\nav att man skär ytterligare på underhållet. Det får\r\ntill följd att ännu fler byggjobbare kommer att slås\r\nut, och ännu fler företag inom byggbraschen hotas.\r\nDessutom bäddar man för krav på kraftiga\r\nhyreshöjningar i framtiden.</pre><pre>Jag har i min fråga pekat på en möjlighet att bryta\r\ndenna onda cirkel, nämligen att man inför nästa år\r\nskulle förändra politiken och ändra de beslut som\r\nhar fattats när det gäller att dra in stödet till\r\nreparationer och ombyggnader. Jag hoppas att\r\nstatsrådet här i dag åtminstone kan ge besked om\r\natt regeringen inte kommer att vidta de åtgärder vid\r\nårsskiftet som ytterligare skulle försämra villkoren\r\nför reparationer och ombyggnader. Jag fick inget\r\nsärskilt utförligt svar på min fråga, och därför\r\nupprepar jag den. Är statsrådet beredd att vidta\r\nåtgärder som gör att man inte ytterligare drar ned\r\npå underhåll och reparationer som en följd av\r\nboendekostnadsförändringarna?</pre><pre>Anf. 105  Statsrådet BO LUNDGREN (m):</pre><pre>Herr talman! Regeringen har träffat en\r\növerenskommelse med Socialdemokraterna om ett\r\nantal förändringar när det gäller den ekonomiska\r\npolitiken -- en acceleration av neddragningar av\r\noffentliga utgifter. Denna överenskommelse är\r\ngrundad på insikten att 80-talet var ett förlorat\r\ndecennium då vi inte tog itu med de långsiktigt\r\nstrukturella besvärliga problemen. Vi såg då,\r\nliksom under 70-talet, till att bevilja oss alltför stora\r\noffentliga utgifter och alltför höga skatter. Vi kom i\r\nobalans i ekonomin. Detta borde oroa såväl\r\nhyresgäster, villaägare och bostadsrättsinnehavare\r\nsom alla andra som möjligen kan bo i andra typer\r\nav boende.</pre><pre>Om svensk ekonomi inte saneras efter 80-talets\r\nförlorade år, kommer man inte att kunna lösa\r\nproblemen. Då kommer vi att få en besvärlig\r\nekonomi för alla. Detta är det viktiga, och det\r\nmåste naturligtvis även de fem socialdemokrater\r\nsom har ställt frågor om detta vara medvetna om,\r\neftersom partiet har deltagit i denna uppgörelse.</pre><pre>Det är förvånande att höra Marianne Carlström\r\nföreslå att man skall lösa problemen genom att\r\nåtergå till den politik som har skapat de problem\r\nsom vi upplever genom att antyda att man på den\r\nkommunala sidan endera borde höja skatterna eller\r\nhöja taxor och avgifter. Det som man måste göra är\r\natt effektivisera och rationalisera i verksamheten,\r\nspara in och lägga grunden för tillväxt också i det\r\nnationella perspektivet.</pre><pre>Överenskommelsen mellan regeringen och\r\nSocialdemokraterna innebär, som jag har sagt,\r\nbesparingar inom bostadssektorn. De kan\r\nnaturligtvis inte kompletteras med nya utgifter. Det\r\när självklart att överenskommelsen innebär detta.\r\nHur de överenskomna besparingarna skall läggas ut\r\narbetar vi för närvarande med. Det är självklart att\r\ndet skall ske så rättvist som möjligt. Vi skall\r\nnaturligtvis överväga åtgärder som så långt som\r\nmöjligt kan begränsa behovet av hyreshöjningar,\r\noch om hyreshöjningarna begränsas också begränsa\r\nen besvärlig situation för bostadsföretagen som\r\nsådana.</pre><pre>Anf. 106  BRITTA SUNDIN (s):</pre><pre>Herr talman! Jag skulle vilja upprepa en fråga till\r\nBo Lundgren, eftersom jag inte fick något svar på\r\nden. Hur kommer regeringen att ställa sig till\r\nbostadsbidragen? Jag tror inte att statsrådet riktigt\r\nkan föreställa sig hur det känns för ett hushåll, för\r\nen familj, som alltid har klarat sig själv och haft som\r\nmålsättning att klara sig själv, att se att\r\nkostnadsökningarna just nu gör att man inte\r\nkommer att kunna klara av sitt boende. Min fråga\r\när: Vad kommer regeringen att göra när det gäller\r\nbostadsbidragen?</pre><pre>Anf. 107  MAGNUS PERSSON (s):</pre><pre>Herr talman! Bo Lundgren säger att 80-talet blev\r\ndet förlorade årtiondet. Men jag undrar om inte 90-\r\ntalet så att säga blir det fördubblat förlorade\r\nårtiondet. Det är ju många som upplever problem.</pre><pre>Sedan till en viktig fråga. Departementet\r\nundersöker hur de här besparingarna skall ske. Då\r\när det viktigt att statsrådet och hans medarbetare\r\nverkligen utarbetar en så rättvis fördelning som\r\nmöjligt. Det är ju väsentligt att den\r\növerenskommelse som är träffad verkligen gäller.\r\nLåt rättvisebegreppet genomsyra de förslag som ni\r\nlägger fram inför kammaren! Då finns det all\r\nanledning också för oss att ställa upp på förslagen.\r\nMen ett oeftergivligt krav är att det blir rättvist för\r\nalla de boende som berörs av höjningarna. Det är\r\noron i det avseendet som vi vill ge uttryck för i våra\r\ninlägg här i dag.</pre><pre>Anf. 108  RUNE EVENSSON (s):</pre><pre>Herr talman! Jag tycker att Bo Lundgren går runt\r\nfrågan. Vi har frågat om de hyreshöjningarna för\r\nnästa år. De indragningar om 3 miljarder som ingår\r\ni den stora överenskommelsen kommer ju först\r\n1994.</pre><pre>Vidare får man, när man läser svaret, ett intryck av\r\natt vi har varit överens om indragningarna av de 3,4\r\nmiljarderna. Så är ingalunda fallet.</pre><pre>Hyreshöjningarna är faktiskt föranledda av\r\nriksdagsbeslut. Regeringen har alltså drivit igenom\r\nhyreshöjningarna med stöd av Ny demokrati --\r\nförsta gången i december 1991 och sedan i juni i år.\r\nDet gäller således beslut som innebar i princip en\r\navveckling av den sociala bostadspolitiken. Sedan\r\nhar man övervältrat bördor på kommunerna, som\r\nMarianne Carlström har beskrivit här. Det har\r\nmedfört exempelvis taxehöjningar. Härmed raseras\r\nmöjligheten att skapa ett så bra boende till rimliga\r\nkostnader för alla som regeringen talar om. Det här\r\nbör få er i regeringen att reagera -- om ni nu menar\r\nnågot med det som ni sagt under valrörelsen och det\r\nni har lovat i era regeringsdeklarationer. Ni har\r\nfaktiskt, Bo Lundgren, lovat sänkta hyror!</pre><pre>Anf. 109  MARIANNE CARLSTRÖM (s):</pre><pre>Herr talman! Jag försökte förklara här förut att\r\nGöteborg har en katastrofal ekonomi på grund av\r\nmånga olika regeringsbeslut. Det är inte så, att det\r\nhar förts en låtgåpolitik i Göteborg. Det har skett\r\nstora rationaliseringar under senare år. Men det\r\nfinns faktiskt en gräns när det gäller de kommunala\r\nnedskärningarna. Ändå har den borgerliga\r\nmajoriteten i Göteborg lagt fram förslag som\r\ninnebär att 7 000--8 000 kommunalanställdas jobb\r\nkommer att försvinna under den här\r\nmandatperioden. Dessutom kommer olika\r\nkommunala taxor att höjas.</pre><pre>Vi socialdemokrater i Göteborg har kommit med\r\nett motförslag. Det handlar om att höja\r\nkommunalskatten med 1:20. Men vi har inte någon\r\nmöjlighet att höja den just nu. För övrigt tycker vi\r\natt det vore en mera solidarisk lösning.\r\nNödvändigheten av en sådan lösning föreligger så\r\nlänge regeringen inte inser att Göteborg har väldigt\r\nstora problem.</pre><pre>Jag har ännu inte fått något svar på min fråga: Vad\r\ntänker Bo Lundgren göra för att kommunerna inte\r\nskall bli tvingade att höja taxorna?</pre><pre>Anf. 110  LARS STJERNKVIST (s):</pre><pre>Herr talman! Krisnätterna har säkert varit\r\nhälsosamma. Det är statsrådet och jag överens om.\r\nDe har lett till att vi har blivit överens om\r\nproblemen. Däremot är vi ännu inte överens om\r\nslutsatserna.</pre><pre>Statsrådet skriver i sitt svar att vi måste få ner\r\ninflationstakten. Visst, det är rätt. Problemet är\r\nbara att de hyreshöjnings- och\r\nboendekostnadshöjningskrav som nu föreligger\r\nfaktiskt utgör ett hot mot den låga inflationstakten.</pre><pre>Statsrådet skriver vidare att vi måste bryta\r\nmonopolen. Visst, men den utslagning som just nu\r\nsker inom byggsektorn riskerar att förstärka\r\nmonopoltendenserna, dvs. att medverka till att\r\nännu fler monopol skapas.</pre><pre>Statsrådet skriver också att vi måste röja undan de\r\nhinder som finns för rörligheten. Visst, det är sant.\r\nProblemet är bara att slutsatsen då blir att risken\r\nmed den politik som nu bedrivs -- dvs. att man\r\nlägger ökade kostnader på nybyggda hus -- är att\r\ndet blir minskad rörlighet.</pre><pre>Problemen är således riktigt beskrivna, men\r\nslutsatserna är galna.</pre><pre>Anf. 111  Statsrådet BO LUNDGREN (m):</pre><pre>Herr talman! Att höja kommunalskatten med 1:20\r\ninnebär att man begär att medborgarna skall hålla\r\nigen, därför att kommunpolitikerna inte skall\r\nstrama åt. Det tycker jag är en ansvarslös politik,\r\noch det tror jag att de flesta tycker.</pre><pre>90-talet är det decennium under vilket vi så snabbt\r\nsom möjligt måste reda ut vad kalasen under 70-\r\noch 80-talen ställt till med.</pre><pre>Det är självklart att de partier som har träffat\r\nuppgörelserna är medvetna både om\r\nproblemställningen i svensk ekonomi och om vilka\r\neffekter de föreslagna åtgärderna kommer att få.</pre><pre>Om man accepterar en indragning av 3 miljarder\r\n1994, beror det naturligtvis på att det finns en insikt\r\nom att nivån även efter den neddragning som sker\r\nbeträffande 1993 är för hög. Om man bedömde att\r\nman inte borde ha genomfört neddragningen för\r\n1993, fanns det ju ingen anledning att spä på 1994.\r\nEn bedömning som vi alltså är överens om gäller\r\nsåväl den neddragning som sker 1993 som den som\r\nrör 1994. Det kommer att få en del effekter, men\r\ndet behöver naturligtvis inte innebära fullt ut lika\r\nstora hyreshöjningar. Den saken får hyresgästerna\r\noch andra parter diskutera vid förhandlingen.</pre><pre>Anf. 112  BRITTA SUNDIN (s):</pre><pre>Herr talman! Jag är ledsen att behöva konstatera\r\natt statsrådet Bo Lundgren inte har några lugnande\r\nsvar att ge till alla dem som inte klarar av att betala\r\nsin hyra.</pre><pre>Anf. 113  MAGNUS PERSSON (s):</pre><pre>Herr talman! För den oinvigde kan svaret tyckas\r\nvara att vi är överens om de 3,4 miljarder kronorna.\r\nDet är dock viktigt att framhålla att vi inte ville\r\nlägga ut det hela så som ni gjorde. Det är de\r\nhyreskostnaderna som vi nu diskuterar.</pre><pre>År 1994 blir en senare fråga som det kommer att bli\r\ndebatt om här i kammaren.</pre><pre>Branschen blöder. Det är klart att 80-talet är ett\r\nförlorat decennium. Men också 90-talet kommer\r\natt vara ett förlorat decennium för hela\r\nbyggbranschen. Det gäller byggjobbare,\r\nkonstruktörer, arkitekter osv. En hel generation av\r\ndessa går förlorad. Det är också det som föranleder\r\noro bland människor i byggbranschen och bland de\r\nboende.</pre><pre>Anf. 114  RUNE EVENSSON (s):</pre><pre>Herr talman! Bo Lundgren signalerade i slutet av\r\nsitt svar krafttag för ett förändringsarbete. Nu är\r\nkrisen mycket omfattande, och folk tvingas i stor\r\nutsträckning att lämna sina hem. Många människor\r\ntvingas ju att sälja sina bostadsrätter och villor.\r\nAntalet vräkningar ökar. Det gäller människor som\r\ninte kan betala sina hyror.</pre><pre>Är det inte dags att, som vi har diskuterat tidigare,\r\ntillsätta en parlamentarisk utredning som ser över\r\ndetta och får i uppdrag att lägga fram ett förslag till\r\nbostadspolitik med en bred politisk förankring i\r\nstället för den högerpolitik som bedrivs i dag och\r\nsom faktiskt innebär att folk tvingas gå från hus och\r\nhem?</pre><pre>Anf. 115  MARIANNE CARLSTRÖM (s):</pre><pre>Herr talman! Jag har faktiskt ännu inte fått något\r\nsvar på min fråga om vad regeringen tänker göra för\r\natt kommunerna inte skall genomföra de olika stora\r\ntaxehöjningar som är aviserade. Många hyresgäster\r\noch andra boende ute i landet väntar fortfarande på\r\nbesked från statsrådet.</pre><pre>Anf. 116  LARS STJERNKVIST (s):</pre><pre>Herr talman! Stöd till investeringar och\r\nombyggnader innebär ett klart nej till\r\nmarknadshyror. Det handlar ju om åtgärder för att\r\nunderlätta för dem som drabbas allra hårdast. Inte\r\nnågot av de förslag som vi har fört fram här i dag\r\nstrider på något sätt, som jag ser saken, mot den\r\nkrisuppgörelse som träffats.</pre><pre>Tvärtom borde vi använda erfarenheterna från\r\nkrisuppgörelsen också när det gäller den kris som\r\nvid årsskiftet drabbar många människor.</pre><pre>När räntan rusade i höjden var regeringen klok nog\r\natt be Socialdemokraterna att hålla regeringen i\r\nhanden. Resultatet blev bevisligen gott, som\r\nstatsrådet själv har påpekat. Om statsrådet är lika\r\ninsiktsfull när det gäller det faktum att människor\r\nhotas av en hyres-  och boendekostnadskris vid\r\nårsskiftet och om man kommer till oss\r\nsocialdemokrater, lyssnar på oss och ber om hjälp\r\nfrån oss med att hitta konstruktiva lösningar, kan\r\nvi -- det är jag övertygad om -- mildra effekterna vid\r\nårsskiftet. Men det fordrar att man släpper detta\r\nmed prestigen, att man har förmåga att anpassa\r\nåtgärderna till den faktiska utvecklingen.</pre><pre>Anf. 117  Statsrådet BO LUNDGREN (m):</pre><pre>Herr talman! Det är bra att Socialdemokraterna\r\ngenom krisuppgörelserna har insett att man\r\nbehöver spara uppemot 30 miljarder beträffande de\r\noffentliga utgifterna. Så har det inte låtit tidigare.</pre><pre>En av frågeställarna betecknar detta som\r\nhögerpolitik. Det må så vara. Men det är en sak\r\nsom i så fall får diskuteras internt. Vad Sverige\r\nbehöver är just en sanering av ekonomin för att\r\nkunna klara verksamheten. Därför går det inte att\r\nkomma med krav som innebär nya statliga utgifter.</pre><pre>Däremot är det viktigt att se till att man, när fattade\r\nbeslut fullföljs, gör det så rättvist som möjligt och\r\natt detta när det gäller bostadspolitiken sker på ett\r\nsådant sätt att behovet av hyreshöjningar begränsas\r\nså långt som möjligt. Det är en självklarhet. Men\r\ndet finns inte någon som inte kommer att känna av\r\natt vi under två decennier har misskött svensk\r\nekonomi och att särskilt 80-talet var ett förlorat\r\ndecennium. Vi skall dock göra vad vi kan för att\r\nbegränsa effekterna.</pre><pre>Sedan tycker jag att det är märkligt att man, så\r\nbestämt som Lars Stjernkvist gör, ifrågasätter\r\nmarknadshyror. Principiellt är det väl ändå så, att\r\nom det finns motstånd mot hyreshöjningar, borde\r\nsådana undvikas. Inte skall hyresgästerna se till\r\nbostadsföretagens bästa i det avseendet.</pre><pre>Anf. 118  LARS STJERNKVIST (s):</pre><pre>Herr talman! Helt kort. Statsrådet försöker här ge\r\nett intryck av att vi i krisuppgörelserna har blivit\r\növerens om allting. På en punkt kan vi emellertid\r\nge ett alldeles klart besked här i dag. Väldigt många\r\nboende kommer faktiskt inte att drabbas av någon\r\nsom helst boendekostnadshöjning vid årsskiftet.\r\nMen samtidigt drabbas andra av\r\nboendekostnadsökningar om 1 500  kr i månaden.\r\nNär bördorna fördelas så orättvist kommer vi\r\nsocialdemokrater att reagera och protestera. Vi\r\nkommer också att lägga fram förslag som innebär\r\natt åtgärderna får en rättvisare profil. Så kommer\r\nvi alltid att göra.</pre><pre>Trots krisuppgörelser t.ex. kommer vi alltid att\r\ndriva kraven på rättvisa. Framför allt i svåra tider,\r\ndå det fordras uppoffringar, är det det särskilt\r\nviktigt att sätta den rättvisa fördelningen främst.</pre><pre>Anf. 119  Statsrådet BO LUNDGREN (m):</pre><pre>Herr talman! Om problemet med svensk ekonomi\r\när att vi har för stora offentliga utgifter, gäller det\r\nsjälvfallet att minska utgifterna och att inte hitta\r\nnya utgifter. Ett sätt att begränsa utgifterna är ju att\r\ngenomföra besparingar inom ramen för de\r\nbostadssubventioner som har utformats på ett\r\nsådant sätt att det egna syftet motverkats -- t.ex. att\r\nkostnadsökningar dolts. Lars Stjernkvist och jag\r\nhar under lång tid tidigare diskuterat dessa saker.</pre><pre>Faktum kvarstår att vi nu har fått en gemensam\r\nbedömning av problemställningen i svensk\r\nekonomi. Vi har ju under ett antal år levt över våra\r\ntillgångar. Vi kommer att genomföra besparingar\r\npå i storleksordningen 30 miljarder kronor i de\r\noffentliga utgifterna. Detta har vi genom\r\nuppgörelsen med Socialdemokraterna ett brett\r\nparlamentariskt stöd för. Det tycker vi är bra.</pre><pre>Överläggningen var härmed avslutad.</pre><pre>20 §  Svar på fråga 1992/93:128 om\r\nskattskyldigheten för föräldrakooperativ\r\ndaghemsverksamhet</pre><pre>Anf. 120  Statsrådet BO LUNDGREN (m):</pre><pre>Herr talman! Carl Fredrik Graf har frågat mig vilka\r\nåtgärder jag avser att vidta avseende\r\nskattskyldigheten för föräldrakooperativ\r\ndaghemsverksamhet.</pre><pre>Föräldrakooperativ daghemsverksamhet drivs\r\nnormalt i form av en ekonomisk förening, eftersom\r\nkooperativet främjar föräldrarnas egna intressen\r\ngenom ekonomisk verksamhet. Sådana föreningar\r\nhar rätt att göra avsättningar till\r\nskatteutjämningsreserv (surv). Under förutsättning\r\natt bidrag och avgifter från föräldrarna inte är\r\nalltför stora i förhållande till utgifterna bör då\r\nskatteplikt för inkomst inte uppkomma.</pre><pre>Frågan om ideella föreningar bör ha rätt att göra\r\nsurvavsättningar -- dvs. avsättningar till\r\nskatteutjämningsreserv -- utreds för närvarande av\r\nstiftelse-  och föreningsskattekommittén.</pre><pre>Anf. 121  CARL FREDRIK GRAF (m):</pre><pre>Herr talman! Det förhållandet att Riksskatteverket\r\ni sin skrivelse till de lokala skattemyndigheterna tar\r\nställning till det mesta när det gäller\r\nbarnomsorgsverksamhet och att det skulle vara\r\nfråga om näringsverksamhet -- utom möjligen när\r\ndet gäller att ta hand om sina egna barn eller\r\ngrannens -- kan få en del oönskade konsekvenser.</pre><pre>Människor bildar ju kooperativ för att ordna sin\r\nbarnomsorg på ett personligt sätt i samverkan med\r\nandra. Risken är naturligtvis att konsekvensen av\r\nden syn som Riksskatteverket redovisar blir att en\r\ndel människor tvingas arbeta inom ramen för vad\r\nsom gäller för juridiska personer, även om man inte\r\nönskar det. Syftet med politiken för närvarande\r\nskall ju vara att få till stånd en mångfald inom\r\nbarnomsorgen. I vissa fall kan ett aktiebolag\r\nnaturligtvis vara en bra lösning. Men jag tror att det\r\ni de flesta fall handlar om enklare lösningar,\r\nexempelvis i föräldrakooperativ form.</pre><pre>Statsrådets svar är kort. Men det innehåller, tycker\r\njag, en hel del som är intressant. Det vill jag gärna\r\ntacka för. Såvitt jag förstår skiljer sig statsrådets syn\r\npå detta något från Riksskatteverkets.\r\nRiksskatteverket säger nämligen i sin skrivelse:\r\n''Daghemsverksamhet inom ramen för en ideell\r\nförening bör alltså behandlas enligt reglerna för\r\nnäringsverksamhet bedriven av en ideell förening:''</pre><pre>Vidare sägs det på ett annat ställe i skrivelsen: ''Så\r\nkan t.ex. när verksamheten bedrivs inom ramen för\r\nen ideell förening avsättning enligt Surv-reglerna\r\ninte ske.''</pre><pre>Det måste väl ändå innebära, statsrådet, att det\r\nföreligger en differens i fråga om hur man uppfattar\r\nden här frågan.</pre><pre>Anf. 122  Statsrådet BO LUNDGREN (m):</pre><pre>Herr talman! Det innebär, som jag säger i svaret,\r\natt frågan om huruvida ideella föreningar skall ha\r\nmöjlighet till surv-avsättning utreds.</pre><pre>Här råder en konflikt, för de flesta, även jag, tycker\r\natt ideella föreningar så långt möjligt inte bör\r\nbeskattas. Om de däremot bedriver sådan\r\nverksamhet som kan konkurrera med\r\nnäringsverksamhet, måste man ha skatteregler som\r\ninte missgynnar den ordinarie\r\nnäringsverksamheten. Det är denna konflikt som\r\nskapar problem, både för Riksskatteverket och\r\nnaturligtvis för Sveriges riksdag, som har att fatta\r\nbeslut som gäller beskattningsfrågor. Detta måste\r\nvi titta på.</pre><pre>När det gäller daghemsverksamheten finner jag att\r\ndet i normala fall inte skall vara några problem rent\r\nskattemässigt, för den typen av stora överskott lär\r\nman knappast göra i vanlig föräldrakooperativ\r\nverksamhet.</pre><pre>Anf. 123  CARL FREDRIK GRAF (m):</pre><pre>Herr talman! Jag delar statsrådets uppfattning helt\r\noch hållet.</pre><pre>Här handlar det om att ett kooperativ kanske får ett\r\növerskott på 10 000, 20 000 eller 30 000 kronor på\r\nett år och vill föra över denna summa till år två, för\r\natt då göra en investering. Då vore det olyckligt om\r\npengarna skulle försvinna till beskattning.</pre><pre>Jag vill ändå tolka statsrådets svar på det här sättet:\r\nDe föräldrakooperativ som nu arbetar under de\r\nförutsättningar vi talar om kommer faktiskt inte att\r\nbli skattskyldiga, eller hur skall jag se på detta?</pre><pre>Anf. 124  Statsrådet BO LUNDGREN (m):</pre><pre>Herr talman! Föräldrakooperativen är, i den mån\r\nde gör en vinst som överstiger möjligheten till\r\nreserveringar, skyldiga att betala skatt på det\r\nbeloppet. Då är det ju en vinst på verksamheten.\r\nMan kan inte komma ifrån att det blir så.</pre><pre>När det gäller ideella föreningar finns det en del\r\nproblem som måste hanteras. Det går inte för mig\r\natt göra några sådana uttalanden här i dag. I den\r\nmån det finns behov av att driva\r\ndaghemsverksamhet i en ideell förening får man,\r\nnär man startar verksamheten, vara noga med att\r\nse efter vilka skatteregler som gäller i dag och se till\r\natt man inte hamnar i en situation där man kan bli\r\nvinstbeskattad, om man ser det som ett problem.\r\nFramtiden kan ju innebära vissa förändringar i\r\nskattereglerna, men det kan jag inte säga något om\r\ni dag.</pre><pre>Anf. 125  CARL FREDRIK GRAF (m):</pre><pre>Herr talman! Avslutningsvis kan det vara intressant\r\natt få veta när denna utredning beräknas vara klar.\r\nDet är uppenbart att det är angeläget att få till stånd\r\nen lösning på de här gränsdragningsproblemen.</pre><pre>Anf. 126  Statsrådet BO LUNDGREN (m):</pre><pre>Herr talman! Det kan jag inte på rak arm säga nu.\r\nMen detta är ett litet problem i det stora hela. Det\r\nstora och viktiga är att föräldrakooperativen i\r\nnormalfallet drivs inom ramen för en ekonomisk\r\nförening, och då finns inte de här problemen. Då\r\nhar man surv-avsättningsmöjligheter.</pre><pre>Överläggningen var härmed avslutad.</pre><pre>21 §  Svar på fråga 1992/93:45 om Skolverkets\r\nföreskrifter om uppgiftsinsamling</pre><pre>Anf. 127  Statsrådet BEATRICE ASK (m):</pre><pre>Herr talman! Lars Sundin har frågat mig vilka\r\nåtgärder regeringen avser att vidta för att minska\r\nSkolverkets krav på statistiska uppgifter från\r\nkommunerna.</pre><pre>I det nya mål-  och resultatorienterade styrsystemet\r\nför skolan har uppföljningen en utomordentligt\r\nviktig roll att spela. Genom uppföljningen ges\r\nstatsmakterna den återkommande beskrivning av\r\nskolan som behövs för att initiera nödvändiga\r\nkorrigeringar. Skolverket har ansvaret för att\r\nuppföljningen får en hög kvalitet och att den\r\nbeskriver verksamheten i relevanta avseenden. I\r\ndet uppföljningssystem som verket har utformat\r\nutgör insamlingen av statistiska uppgifter från\r\nkommunerna endast en del. De årliga\r\ntillståndsbeskrivningar, som utförs av Skolverkets\r\nfältorganisation, och det nationella provsystemet är\r\nandra beståndsdelar i uppföljningssystemet.</pre><pre>Jag vill erinra om att uppföljningssystemet har\r\ninförts i full omfattning först fr.o.m. innevarande\r\nbudgetår. Jag finner det naturligt att systemet\r\nunder ett uppbyggnadsskede kommer att behöva\r\nkorrigeras när det t.ex. gäller vilka uppgifter som\r\nbör inhämtas från kommunerna. I hög grad är detta\r\nen process som utformas i dialog mellan\r\nkommunerna och Skolverket. Jag anser inte heller\r\natt det är meningsfullt att nu gå in och värdera delar\r\nav systemet. Det är nämligen, enligt min\r\nuppfattning, värdefullt att Skolverket ges ett odelat\r\nansvar för att, utan pekpinnar från regering och\r\nriksdag, utforma ett helt uppföljningssystem. En\r\nförsta samlad bedömning av systemets resultat kan\r\nske i samband med beredningen av den fördjupade\r\nanslagsframställning som Skolverket skall lägga\r\nfram nästa år. Först då kan de enskilda uppgifternas\r\nbetydelse för helheten värderas.</pre><pre>Anf. 128  LARS SUNDIN (fp):</pre><pre>Herr talman! Jag tackar statsrådet för svaret på min\r\nfråga. Jag delar uppfattningen att det är nödvändigt\r\natt noga följa och värdera utvecklingen i skolorna,\r\nså att riksdag och regering, som statsrådet säger,\r\nkan initiera nödvändiga korrigeringar.</pre><pre>Men de uppgifter som Skolverket kräver in är,\r\nenligt min uppfattning, mer en resursinventering än\r\nen resultatuppföljning. Vad tjänar det till,\r\nstatsrådet, att kräva in uppgifter för varje lärare och\r\nskolledare i grundskolan, i gymnasieskolan, i\r\nkommunal vuxenutbildning, i särskolan, i\r\nvuxenutbildning för psykiskt utvecklingsstörda och\r\nför lärare och skolledare i svenskundervisning för\r\ninvandrare? Man kräver in uppgifter om\r\n''personnummer och befattning, fastställd\r\nundervisningstid, tillfällig undervisning, tillfällig\r\nfrånvaro, tjänstgöringens omfattning, eventuell\r\ntjänstledighet samt anställningsslag (anställning\r\nmed eller utan tidsbegränsning), fastställd\r\nundervisningstid, tillfällig undervisning samt\r\ntillfällig frånvaro med uppdelning på stadium,\r\ngrupp av studievägar och nivå.''</pre><pre>Anf. 129  Statsrådet BEATRICE ASK (m):</pre><pre>Herr talman! Det kan låta bestickande när man gör\r\nen sådan där uppräkning. Det verkar litet märkligt\r\natt alla de här synpunkterna skall lämnas in. Men\r\njag vidhåller att inte nu ha några synpunkter på\r\ndetaljer i de uppgifter som hämtas in. Det här är\r\nförsta gången man samlar in uppgifterna. Jag tror\r\natt det sker en prövning successivt.</pre><pre>Däremot är det faktiskt intressant att ta reda på\r\nvilka resurser som finns ute i kommunerna, hur\r\nmånga lärare som finns osv. Kommunerna har fått\r\nstor frihet. För att kunna analysera orsakerna till\r\nskillnader i resultat, kan det vara värdefullt att veta\r\nvilka resurser man har haft att arbeta med. Det kan\r\nvara nog så viktigt.</pre><pre>En viktig synpunkt när kommunerna har kommit\r\nmed kritik mot insamlingen har emellertid varit att\r\nvi har minskat kravet på uppgifter från\r\nkommunerna. Tidigare var det en rad olika\r\nmyndigheter som krävde in olika typer av\r\ninformation. Det sägs att antalet blanketter i det\r\näldre systemet uppgick till ett hundratal. Nu får\r\nman allting samlat. Det kan ge ett intryck av att\r\nvara väldigt mycket, det är ändock mindre.</pre><pre>Anf. 130  LARS SUNDIN (fp):</pre><pre>Herr talman! Jag tycker att det är ringa tröst att det\r\nvar ännu värre byråkrati tidigare, med ännu större\r\nadministrativa bördor på kommunerna. Jag tror att\r\nvi är överens om att vi vill underlätta för\r\nkommunerna, minska byråkratin, minska de\r\nadministrativa bördorna.</pre><pre>Jag vill ta fasta på den öppning som ändå finns i\r\nstatsrådets svar. Där står att systemet kan behöva\r\nkorrigeras. Jag är för min del övertygad om att det\r\nblir nödvändigt att korrigera systemet.</pre><pre>Det står också att en sådan korrigering skall ske i\r\nen dialog med Skolverket och kommunerna. Låt\r\noss gemensamt se till att det verkligen blir en\r\ndialog. Det nuvarande systemet uppfattas på\r\nmånga håll ute i kommunerna mer som ett diktat än\r\nsom en dialog.</pre><pre>Överläggningen var härmed avslutad.</pre><pre>22 §  Svar på fråga 1992/93:102 om stödet till\r\nhörselskadade elever</pre><pre>Anf. 131  Statsrådet BEATRICE ASK (m):</pre><pre>Herr talman! Inger Lundberg har frågat om\r\nskolministern är beredd att vidta åtgärder för att\r\nsäkra stödet till hörselskadade elever.</pre><pre>Som skolminister vill jag naturligtvis att alla elever\r\nefter bästa förmåga, alldeles oavsett om de är\r\nhandikappade eller ej, skall kunna tillgodogöra sig\r\nden utbildning som erbjuds.</pre><pre>Enligt regeringsdeklarationen avser regeringen att\r\nförelägga riksdagen förslag om en utvidgad\r\nrättighetslagstiftning för handikappade. Syftet med\r\ndetta är att öka tryggheten och valfriheten för\r\nberörda individer. En sådan rättighetslagstiftning\r\ninkluderar självfallet också de gravt hörselskadade\r\neleverna.</pre><pre>Statens institut för handikappfrågor i skolan har i\r\nsin anslagsframställning uppmärksammat de\r\nhörselskadade elevernas situation. Regeringen är\r\nför närvarande djupt engagerad i budgetarbetet\r\noch jag kan på förhand tyvärr inte säga någonting\r\nom vilka prioriteringar som kommer att göras.</pre><pre>Anf. 132  INGER LUNDBERG (s):</pre><pre>Herr talman! Jag vill tacka skolministern för svaret.\r\nJag tycker att det är viktigt att skolministern har\r\nsett och konstaterat den oro som finns bland\r\nföräldrar till hörselskadade barn.</pre><pre>De kraftiga indragningar som regeringen gör från\r\nlandstingen innebär att landstingen ser över sin\r\nverksamhet utomordentligt hårt. Risken är\r\nuppenbar att verksamhet som inte är direkt\r\nsjukvård, kollektivtrafik eller någon annan av\r\nlandstingets primära verksamheter kommer i kläm.\r\nGrupper som har stora behov kommer i kläm i de\r\nhär sammanhangen.</pre><pre>Från staten utgår bara en miljon kronor i bidrag till\r\nlandstingen för hörselkonsulentverksamheten.\r\nBehovet av verksamheten är utomordentligt stort.\r\nDet tror jag att vi kan vara ense om. Det blir inte\r\nmindre av att kommunerna gör så stora\r\nindragningar i dag att risken är stor att just de\r\nhandikappade barnen kommer i kläm.</pre><pre>Självfallet kan jag inte be statsrådet att svara på hur\r\nbudgeten kommer att se ut. Men det jag vill fråga är\r\nom skolministern är beredd att på något sätt säkra\r\nkonsultstöd till hörselskadade barn.</pre><pre>Anf. 133  Statsrådet BEATRICE ASK (m):</pre><pre>Herr talman! Sedan 1984 har staten gett ett stöd,\r\nsom dock inte har räknats upp, till landstingen för\r\nden pedagogiska hörselvården. Det är väl en\r\nmarkering av att vi har sett det som värdefullt och\r\nviktigt att den typen av stöd och\r\nkonsulentverksamhet finns utbyggd över nästan\r\nhela landet.</pre><pre>Jag är väl medveten om de indragningar och\r\nsignaler som successivt kommer. Det har också\r\nbelysts av SIH. Jag har inte tagit ställning än till\r\nexakt vilken lösning man skall välja. Men det är\r\nalldeles självklart att hörselskadade elever måste\r\nupptäckas och få det stöd som krävs för att deras\r\nskolgång skall kunna fungera. Det tycker jag är en\r\nav de viktigaste uppgifter vi har, att se till att elever\r\nmed olika handikapp ges likvärdiga möjligheter\r\nsom andra elever att ta del av den undervisning som\r\nalla skall få i det här landet.</pre><pre>Anf. 134  INGER LUNDBERG (s):</pre><pre>Herr talman! Jag kan självfallet inte kräva att\r\nskolministern nu skall ta ställnig till formen för\r\nstödet. Men jag tycker att det är angeläget att det\r\nredan nu har sagts i kammaren att skolministern är\r\nberedd att säkra stöd för de här barnen.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.56 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>23 §  Svar på fråga 1992/93:114 om ersättningen\r\ntill privatpraktiserande läkare</pre><pre>Anf. 135  Statsrådet BO KÖNBERG (fp):</pre><pre>Herr talman! My Persson har frågat mig vilka\r\nåtgärder jag avser att vidta för att ändra reglerna så\r\natt en pensionerad läkare får samma ersättning som\r\nen icke pensionerad läkare.</pre><pre>My Persson uppger att en allmänläkare som är\r\nansluten till försäkringskassan i samband med sin\r\nsextiofemte födelsedag får en reduktion av\r\nersättningen per patientbesök med 13 %. My\r\nPersson uppger vidare att kostnaderna för läkarens\r\nverksamhet dock är desamma som tidigare liksom\r\nhans yrkeskunnande och kompetens. Därför bör\r\nersättningen för hans verksamhet inte decimeras\r\nefter 65 års ålder. Detta skulle, hävdar My Persson,\r\nvara liktydigt med att han inte skulle vara betrodd.</pre><pre>I dag består läkarvårdstaxan av en normaltaxa och\r\nen särskild taxa. Den särskilda taxan är lägre än\r\nnormaltaxan och gäller fr.o.m. det år då läkaren\r\nfyller 66 år. Läkarvårdstaxan är indelad i sju olika\r\narvodesgrupper. Skillnaden mellan normaltaxan\r\noch den särskilda taxan i arvodesgrupperna 1 och 2\r\när 6 % resp. 10 %. Motsvarande skillnad i\r\narvodesgrupperna 3--7 är ca 13 %.</pre><pre>Den särskilda taxan trädde i kraft den 1 januari\r\n1980 som ett resultat av taxeöverläggningar mellan\r\nRiksförsäkringsverket och Sveriges Läkarförbund.\r\nDetta motiverades med att äldre privatläkare vid\r\ndenna tidpunkt hade lägre kostnader, bl.a.\r\nberoende på att de inte längre betalade någon\r\nsocialavgift. Förhållandet har dock förändrats, och\r\ndet finns goda skäl att pröva frågan på nytt. Fr.o.m.\r\n1991 betalar äldre privattandläkare och\r\nprivatläkare den särskilda löneskatten på 21,85 %\r\nenligt lagen 1990:659 om särskild löneskatt på vissa\r\nförvärvsinkomster.</pre><pre>För närvarande pågår en översyn av\r\nläkarvårdstaxan i den s.k.\r\nSpecialisttaxeutredningen i vilken ingår en\r\nprövning av skälen för och emot ett bibehållande av\r\nden särskilda taxan. Utredningen kommer den 17\r\nnovember i år, dvs. om några veckor, att överlämna\r\nsitt förslag om förändringar av läkarvårdstaxan till\r\nmig. Enligt min mening bör ett ställningstagande\r\ntill den av My Persson väckta frågan anstå till dess\r\nutredningens förslag lagts fram och beretts i\r\nsedvanlig ordning.</pre><pre>Anf. 136  MY PERSSON (m):</pre><pre>Herr talman! Jag ber först att få tacka statsrådet för\r\nsvaret. Av detta framgår att utredningen rörande\r\nläkarvårdstaxan tydligen också har\r\nuppmärksammat den orättvisa som i dag råder vad\r\ngäller ersättning till den privatpraktiserande läkare\r\nsom fortsatt är yrkesverksam efter\r\nsextiofemårsdagen.</pre><pre>Min fråga var föranledd dels av den ekonomiska\r\norättvisa som i dag föreligger, dels av det synsätt\r\nsom vårt samhälle har på den äldre människan. Av\r\nen för mig outgrundlig anledning anses i många fall,\r\natt i och med att en människa uppnår den av\r\nsamhället stipulerade pensionsåldern försvinner\r\nhennes duglighet över en natt. Nämnda samhälle\r\nhar ibland en tendens att inte fortsatt vilja utnyttja\r\nhennes kunnande och erfarenhet.</pre><pre>Vad gäller läkarkåren, som vi nu diskuterar, anser\r\njag att vi inte minst utifrån bristande läkartillgång i\r\nett eventuellt husläkarsystem måste ta till vara de\r\näldre läkarnas kompetens och arbetsvilja, bl.a.\r\ngenom att inte ekonomiskt diskriminera dem.</pre><pre>Den 17 november kommer alltså\r\nSpecialisttaxeutredningen att lämna sitt förslag till\r\nstatsrådet. Jag hoppas att man kommer att föreslå\r\natt reglerna för den ekonomiska ersättningen till\r\npensionerade läkare ändras så att det jag bedömer\r\nsom rättvisa uppstår.</pre><pre>Statsrådet menar att ett ställningstagande till frågan\r\nbör anstå till dess utredningen har lagt fram sitt\r\nförslag och det beretts i sedvanlig ordning. Jag har\r\nfull respekt för detta. Ändå dristar jag mig till att\r\nfråga om statsrådet är villig att uppmuntra en\r\nlösning som syftar till att den särskilda taxan\r\nförsvinner och om så är fallet när han bedömer att\r\nde nya reglerna kan träda i kraft.</pre><pre>Anf. 137  Statsrådet BO KÖNBERG (fp):</pre><pre>Herr talman! Huruvida den konstruktion som nu\r\nfinns är ett utflöde av en negativ syn på äldre\r\narbetskraft eller inte skall jag låta vara osagt. Jag\r\nvill än en gång påminna om att den infördes i ett\r\nläge där det fanns klara skillnader i kostnader\r\nmellan de olika grupperna. Jag har inhämtat från\r\nbägge parter att det då uppfattades som ett system\r\natt skapa mer rättvisa. I det nya skattesystemet,\r\nsom ju har väldigt många fördelar, ställer sig saken\r\ni en annan dager.</pre><pre>Jag har väl möjligen antytt ett svar på den fråga som\r\nMy Persson nu ställde med det jag sade i mitt första\r\ninlägg, nämligen att jag tycker att det finns goda\r\nskäl att se över denna fråga. Längre än så hade jag\r\ninte tänkt gå i den delen i dag. Möjligen kan jag vad\r\ngäller den mer generella frågan om äldre\r\narbetskraft tillåta mig att påminna om att den\r\npensionsarbetsgrupp som finns, med företrädare\r\nför samtliga riksdagspartier, och vars arbete jag\r\nleder, rätt nyligen nu i augusti har lagt fram ett\r\nförslag om en mycket mer flexibel pensionsålder än\r\nför närvarande och att man skulle ha rätt att\r\nkvarstanna i arbetslivet upp till 70 års ålder. My\r\nPersson och jag är helt överens om att det finns all\r\nanledning att öka möjligheterna för äldre\r\nmänniskor att fortsätta ett yrkesarbete.</pre><pre>Anf. 138  MY PERSSON (m):</pre><pre>Herr talman! Det gläder mig att vi har en samsyn\r\nstatsrådet och jag vad gäller de äldres kompetens\r\noch att vi av samhällsekonomiska och även andra\r\nskäl måste ta den till vara. Jag vill också tacka för\r\ndet sista svaret. Det gör att jag till att börja med\r\nvågar att med en viss trosvisshet och förtröstan se\r\nfram mot den 17 november och tro att vi sedan får\r\nen viss ytterligare rättvisa i detta ärende. Jag tackar\r\nså mycket för detta.</pre><pre>Överläggningen var härmed avslutad.</pre><pre>24 §  Svar på fråga 1992/93:82 om vården av\r\nanorektiker</pre><pre>Anf. 139  Statsrådet BO KÖNBERG (fp):</pre><pre>Herr talman! Kristina Svensson har frågat mig om\r\nvilka initiativ jag avser ta för att förbättra vårdläget\r\nför anorektiker.</pre><pre>Den senaste tiden har vi genom bl.a. massmedia\r\nfått inblick i vad det vill säga att vara anorektiker\r\n(självsvältare) och bulimiker (hetsätare). Vi har\r\nfått exempel på unga kvinnor som i vissa fall svälter\r\nsig till döds.</pre><pre>Socialdepartementet ser allvarligt på den\r\ninformation som har kommit fram och kallade\r\ndärför till en hearing om anorexi och bulimi i mitten\r\nav oktober i år. Hearingen genomfördes den 26\r\noktober. Syftet med sammankomsten var att skaffa\r\ninformation om sjukdomarnas omfattning och\r\nkaraktär. Vi ville dessutom veta vilka insatser som\r\nmyndigheter och organisationer genomför eller\r\nplanerar att genomföra.</pre><pre>Vid hearingen framkom bl.a. att det är svårt att ur\r\nbefintliga informationssystem erhålla tillförlitliga\r\nuppgifter om hur många personer i landet som är\r\ndrabbade av anorexi. Därför vill jag inte närmare\r\nkommentera de sifferuppgifter som Kristina\r\nSvensson redovisar i sin fråga. Jag vill dock\r\nframhålla att det finns ett stort s.k. mörkertal,\r\nvilket innebär att det finns många människor med\r\nanorexi som inte är kända av hälso- och sjukvården.\r\nEn del av dessa människor har av olika skäl inte\r\nsökt hjälp för sin sjukdom. Andra kan ha varit i\r\nkontakt med sjukvården men fått felaktig diagnos\r\noch därmed inte erhållit adekvat hjälp.</pre><pre>Vid hearingen konstaterades bl.a. att sjukvården i\r\nvissa fall inte har tillräckliga kunskaper om dessa\r\nsjukdomar. Likaså konstaterades att antalet\r\nvårdplatser är ytterst begränsat. Dessutom\r\ndiskuterades hur reklam och idrott i vissa fall bidrar\r\ntill att människor får anorexi.</pre><pre>Jag vill slutligen nämna några aktiviteter som\r\nplaneras för att förbättra situationen för\r\nanorketiker och bulimiker. Medicinska\r\nforskningsrådet kommer tillsammans med SPRI att\r\nanordna en s.k. konsensuskonferens om anorexi\r\noch bulimi våren 1993. Vid denna konferens\r\nkommer bl.a. effekterna av olika\r\nbehandlingsmetoder att diskuteras.\r\nFolkhälsoinstitutet kommer att verka för att öka\r\nkunskaperna om anorexi och bulimi.\r\nKonsumentverket planerar ett seminarium för folk\r\ni reklambranschen. Ett viktigt syfte är att diskutera\r\nhur reklam i vissa sammanhang kan bidra till\r\nuppkomsten av anorexi. Jag vill också tillägga att\r\nvissa sjukvårdshuvudmän bedriver\r\nutvecklingsarbete som syftar till att förbättra\r\nvården och stödet till anorketiker och bulimiker.</pre><pre>Socialdepartementet ämnar föreslå regeringen att\r\nge Socialstyrelsen i samråd med Folkhälsoinstitutet\r\ni uppdrag att utreda vårdläget och de brister som\r\nfinns när det gäller vård av anorektiker och\r\nbulimiker. I uppdraget bör dessutom ingå att utreda\r\nhur information om anorexi och bulimi kan\r\nförmedlas effektivare till dem som möter dessa\r\nmänniskor ute i verksamheten. Vidare bör\r\növervägas hur kunskaper om sjukdomarna kan\r\nförmedlas i utbildningen av sjukvårdspersonal.</pre><pre>Tredje vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>\r\n25 §  Svar på fråga 1992/93:64 om ytterligare\r\nmedel till Länsarbetsnämnden i Göteborgs och\r\nBohus län</pre><pre>Anf. 140  Arbetsmarknadsminister BÖRJE\r\nHÖRNLUND (c):</pre><pre>Herr talman! Karl-Erik Svartberg har frågat mig\r\nom regeringen är beredd att vidta åtgärder så att\r\nlänsarbetsnämnden i Göteborgs och Bohus län kan\r\nhäva sitt stopp för beslut om beredskapsarbeten\r\noch andra insatser för arbetslösa.</pre><pre>Det har gått fyra månader på det nya budgetåret.\r\nDen första tiden under hösten fattas många beslut\r\nom åtgärder som löper under hela eller stora delar\r\nav budgetåret. Det förklarar delvis den höga\r\nmedelsförbrukningen hos länen.</pre><pre>Regeringen har nyligen förelagt riksdagen den\r\nproposition som blev resultatet av\r\nfempartiuppgörelserna. Där föreslås närmare 10\r\nmiljarder kronor till sysselsättningsfrämjande\r\nåtgärder. Huvuddelen av insatserna är inriktade på\r\natt förhindra att människor blir långtidsarbetslösa\r\noch utförsäkrade. Olika åtgärder skall ge alla\r\narbetslösa ungdomar möjlighet till arbete,\r\nutbildning eller praktik. I propositionen föreslås\r\näven en ny åtgärd som ger arbetslösa möjligheten\r\natt delta i olika aktiviteter med ersättning från\r\narbetslöshetskassan, men i form av\r\nutbildningsbidrag. Syftet är att stärka den\r\narbetslöses anknytning till arbetslivet.</pre><pre>Sammantaget räknar jag med att ordinarie budget\r\noch extra åtgärder hittills föreslagna i år, kommer\r\natt ge totalt uppemot 340 000 personer per månad\r\nutbildning, arbete eller praktik under våren 1993.\r\nMedlen skall fördelas efter gängse principer och\r\nkommer följaktligen även att komma Göteborgs\r\noch Bohus län till del. Jag har erfarit att efter den\r\npreliminära fördelningen av de medel som föreslås\r\ni den nyligen framlagda propositionen om\r\nekonomin, har länet hävt sitt stopp. Fördelningen,\r\nsom AMS gjort, kommer att ge Göteborgs och\r\nBohus län drygt 804 miljoner kronor.</pre><pre>Anf. 141  KARL-ERIK SVARTBERG (s):</pre><pre>Herr talman! Jag ber att få tacka för svaret. Det har\r\nav olika omständigheter tagit en viss tid innan det\r\nhar lämnats här i riksdagen. Det är omständigheter\r\nsom vi inte råder över. Men det har ändå gett den\r\nmöjlighet som arbetsmarknadsministern har tagit\r\natt ge ett bra svar, och det tackar jag för. Det är ett\r\nutmärkt svar.</pre><pre>Vi hade gjort beräkningar att Länsarbetsnämnden\r\ni Göteborgs och Bohus län skulle behöva ungefär\r\n800 miljoner kronor för att klara nuvarande nivå,\r\noch det är vad Länsarbetsnämnden kommer att få.\r\nMen det gäller alltså för nuvarande nivå. Samtidigt\r\nser vi att arbetslösheten ökar. Därför kommer det\r\nsjälvfallet att krävas mer än dessa åtgärder.</pre><pre>Jag tycker att Länsarbetsnämndens beslut var bra.\r\nDet var en larmsignal. De människor som man\r\nhade i åtgärder, dvs. ungefär 20 000 eller 4,3 %,\r\nskulle förbrukat de pengar Länsarbetsnämnden\r\nhade till sitt förfogande. Det var därför man inte\r\nvågade ta in fler i systemet. Länsarbetsnämndens\r\nbeslut var på sätt och vis en väckarklocka.</pre><pre>Vi har en arbetslöshet som i dag ligger på ungefär\r\n10 % om vi räknar in både de personer som är i\r\nåtgärder och de som är öppet arbetslösa. Därför\r\nkrävs det mer åtgärder. Vad bjuder\r\narbetsmarknadsministern på?</pre><pre>Anf. 142   Arbetsmarknadsminister BÖRJE\r\nHÖRNLUND (c):</pre><pre>Herr talman! En åtgärd har Länsarbetsnämnden\r\ninte kunnat räkna med, och det är den nya åtgärden\r\narbetslivskontakt. Där har vi i samband med\r\nuppgörelsen räknat med 20 000 per månad ut över\r\nlandet. Men som jag ser det kan den åtgärden rätt\r\nhandlagd bli väsentligt större.</pre><pre>Jag vet att många i dag hyser oro för att bli\r\nutförsäkrade. De kommer att vara intresserade av\r\ndenna åtgärd. Andra har varit arbetslösa under\r\nsommaren, och nu är vi inne på hösten. Som vi\r\nsäger hemmavid: Vilja klättrar uppåt väggarna. Jag\r\ntror också att en hel del av dem kommer visa klart\r\nintresse för denna nya åtgärd. Det är upp till den\r\nlokala arbetsförmedlingen, kommunerna, parterna\r\npå arbetsmarknaden, olika\r\nnäringslivsorganisationer osv. att aktivt gripa sig an\r\ndetta.</pre><pre>Det är ytterligare ett sätt att minska den öppna\r\narbetslösheten.</pre><pre>I övrigt får vi se vad som kommer i gång när det\r\ngäller byggen. Det finns ytterligare en statlig\r\nbyggmiljard som är under fördelning. Det finns en\r\nmiljard som ligger hos AMS som kommer att\r\nupphandlas för att tidigarelägga verksamheter\r\ninom affärsverken. Allt detta leder åt rätt håll.\r\namtidigt måste jag säga att läget på\r\narbetsmarknaden är så oroande att jag för min del\r\nönskar att parterna orkar ge en signal för 1993/94\r\nsom ger en framtidstro som gör att ordinarie\r\nverksamhet kommer tillbaka på ett bättre sätt.</pre><pre>Anf. 143  KARL-ERIK SVARTBERG (s):</pre><pre>Herr talman! Det var just risken för att bli\r\nutförsäkrad, som bortåt 3 000 människor i\r\nBohuslän löpte om det inte kom ett tillskott av\r\npengar, som gjorde att jag ansåg att det var\r\nnödvändigt att ställa frågan och väcka\r\narbetsmarknadsministerns uppmärksamhet på\r\ndetta. Vi har ju ett ansvar för att ta hand om de här\r\nmänniskorna, se till att de inte blir utförsäkrade och\r\ndärmed utlämnade till den enda möjlighet som\r\nåterstår, nämligen socialtjänsten. Det skall vi inte\r\nacceptera i den arbetsmarknadspolitik som vi för.\r\nDärför är detta nödvändigt. Jag hoppas att\r\narbetsmarknadsministern arbetar vidare med de\r\nhär problemen.</pre><pre>Överläggningen var härmed avslutad.</pre><pre>26 §  Svar på fråga 1992/93:89 om\r\nbyggarbetslösheten i Västernorrland</pre><pre>Anf. 144  Arbetsmarknadsminister BÖRJE\r\nHÖRNLUND (c):</pre><pre>Herr talman! Hans Stenberg har frågat mig vilka\r\nåtgärder jag avser att vidta för att minska\r\narbetslösheten bland byggnadsarbetarna i\r\nVästernorrland. Han pekar särskilt på att det finns\r\nvägarbeten som snabbt skulle kunna komma i gång.</pre><pre>Arbetslösheten bland byggnadsarbetarna är\r\nförvisso mycket hög och prognoserna är dystra. Till\r\nde värst drabbade länen hör Västernorrland.</pre><pre>Utöver de ordinarie arbetsmarknadspolitiska\r\nmedlen har en rad beslut fattats om omfattande\r\ninvesteringar i infrastruktur, särskilt i vägnätet.\r\nSom exempel kan jag nämna att riksdagen i våras\r\nfattade beslut om att inrätta ett anslag på 2,2\r\nmiljarder kronor, i första hand riktade till mindre\r\nobjekt på länsvägar. Hela detta anslag beräknas bli\r\nförbrukat under innevarande budgetår. Jag har\r\ninhämtat att 107 miljoner kronor ur anslaget har\r\navsatts för drift och underhållsåtgärder i\r\nVästernorrlands län.</pre><pre>I överenskommelsen mellan regeringen och\r\nSocialdemokraterna föreslås att ytterligare\r\nsatsningar på vägarbeten kommer till stånd. Som\r\nframgår av den nyligen presenterade\r\nstabiliseringspropositionen är avsikten att anslå\r\n1 500 miljoner kronor till åtgärder på länsvägnätet.\r\nMedlen är uttryckligen riktade till skogslänen,\r\nvilket torde medföra att åtskilliga arbetstillfällen\r\nskapas i Västernorrlands län.</pre><pre>Överenskommelsen innebär dessutom att 3 400\r\nmiljoner kronor anslås för beredskapsarbeten.</pre><pre>Anf. 145  HANS STENBERG (s):</pre><pre>Herr talman! Jag vill börja med att tacka\r\narbetsmarknadsministern för svaret, även om det\r\ninte innehöll så mycket konkret som jag hade\r\nhoppats.</pre><pre>Västernorrland är förvisso ett län som är oerhört\r\nhårt drabbat på byggsidan, och det mest\r\nbekymmersamma är att prognoserna för framtiden\r\nser mycket dystra ut. Vi har i dag en\r\nbyggarbetslöshet på ca 25 %, och vi räknar med att\r\nden redan om några månader, i februari, kommer\r\natt vara 35 %. I februari 1994 räknar vi med en\r\nbyggarbetslöshet på 40 %. Det är klart att 107\r\nmiljoner till länsvägar inte räcker särskilt långt i det\r\nperspektivet.</pre><pre>Det finns alltså ett stort behov av satsningar för att\r\nsätta människor i arbete och för att undvika att\r\nlångtidsarbetslösheten skenar i väg och blir\r\nfruktansvärt hög.</pre><pre>Jag träffar många byggnadsarbetare när jag är ute\r\npå arbetsplatsmöten och liknande. Jag har också\r\nträffat en hel del långtidsarbetslösa\r\nbyggnadsarbetare, och det gör mig mycket\r\nbeklämd. För någon vecka sedan träffade jag en 27-\r\nårig familjeförsörjare som gått arbetslös så länge att\r\nhan håller på att stämpla ut. Han hade inte ens en\r\nförhoppning om att få ett jobb, utan hans\r\nförhoppning var att komma in på en AMU-kurs så\r\natt han fick nya A-kassevillkor. Det är ett\r\nskrämmande framtidsperspektiv för en ung\r\nbarnfamilj att basera sin tillvaro på det.</pre><pre>Jag anser att de åtgärder som\r\narbetsmarknadsministern talar om är långt ifrån\r\ntillräckliga.</pre><pre>Överläggningen var härmed avslutad.</pre><pre>27 §  Svar på fråga 1992/93:104 om\r\narbetsmarknaden i Kalmar</pre><pre>Anf. 146  Arbetsmarknadsminister BÖRJE\r\nHÖRNLUND (c):</pre><pre>Herr talman! Lars Moquist har frågat mig om jag\r\nämnar vidta några åtgärder för att lindra effekterna\r\nav den uppseglande arbetsmarknadskrisen i\r\nKalmar. Frågan är ställd mot bakgrund av att några\r\nav de största industrierna, bl.a. Volvo, kan riskera\r\natt läggas ned.</pre><pre>Jag är medveten om dessa industriers betydelse för\r\nsysselsättningen i Kalmarregionen och att\r\neventuella nedläggningar skulle ha stora negativa\r\nkonsekvenser. Jag följer därför utvecklingen noga.</pre><pre>Beträffande Volvo har ledningen för företaget\r\nbeslutat att utreda förutsättningarna för driften vid\r\nanläggningarna i Kalmar och Uddevalla samt\r\növriga anläggningar. Utredningen väntas bli klar\r\nunder denna månad. Först när resultatet av\r\nutredningen föreligger kan en bedömning göras av\r\nläget och av vilka åtgärder som bör vidtas. Jag\r\nkommer under den närmaste tiden att\r\nsammanträffa med företrädare för Volvo för att\r\ndiskutera sakfrågan.</pre><pre>Beträffande tågvagnstillverkningen har jag satt mig\r\nin i situationen för ABB i Kalmar och för övrig\r\ntågvagnstillverkning i landet genom kontakter med\r\nledningen för ABB, fackliga representanter från\r\nberörda orter och ledningen för SJ, som är\r\nbeställare. Jag följer alltså frågan noga.</pre><pre>Jag vill understryka att besluten tas i resp. företag.\r\nSvårigheterna i svenskt näringsliv är nu sådana att\r\nman i företagen, i avvaktan på en internationell\r\nkonjunkturuppgång, måste göra allt för att\r\neffektivisera verksamheten och för att hålla\r\nkostnaderna nere.</pre><pre>Anf. 147  LARS MOQUIST (nyd):</pre><pre>Herr talman! Jag får tacka statsrådet för svaret på\r\nmin fråga.</pre><pre>Situationen kommer att bli mycket kritisk, sett ur\r\narbetsmarknadssynpunkt, om Volvo, ABB Kalmar\r\nTrains och Nordchoklad skulle lägga ned\r\nverksamheten.</pre><pre>Hoppet lär väl vara störst vad beträffar ABB\r\nKalmar Trains, eftersom man ju kan hoppas på en\r\nSJ-order på X 2000 för att sättas in på kust-till-kust-\r\nbanan mellan Kalmar/Karlskrona och Göteborg.\r\nJag vet att Kalmar läns trafik AB har skissat på ett\r\nförslag som innebär att man skulle upphandla ett\r\ntjugotal X 2000, av vilka första årets leverans 1994\r\nställs till förfogande för trafik på kust-till-kust-\r\nbanan under en treårsperiod.</pre><pre>Jag vill också nämna att ABB Traction projekterat\r\nett nytt motorvagnståg. Ett mera långsiktigt\r\nperspektiv på järnvägsproduktionen skulle vara att\r\nbeställa ett tiotal sådana motorvagnståg för\r\nleverans 1997. Det är alltså synpunkter som har\r\nframförts från Kalmar läns trafik AB.</pre><pre>Har statsrådet några synpunkter på just detta som\r\nrör AB Kalmar Trains?</pre><pre>Anf. 148  Arbetsmarknadsminister BÖRJE\r\nHÖRNLUND (c):</pre><pre>Herr talman! Det var en bra upplysning som gavs\r\nhär. Jag har för min del talat med SJ om deras\r\nmöjligheter. Den AMS-miljard som jag nämnde i\r\nett tidigare svar, som skall användas just för att\r\ntidigarelägga affärsverkens beställningar, kan bli\r\naktuell. Vi får se hur de förhandlar och vilka\r\nkontakter som tas. Man kommer att vända sig till\r\nsamtliga affärsverk och begära att få listor på vad\r\nde vill göra, och jag förutsätter att SJ kommer att\r\ntala om sitt intresse av att tidigarelägga. Sedan är\r\ndet en förhandling som återstår, och vi får se vad\r\nden leder till.</pre><pre>Jag är alltså tacksam för upplysningen från\r\nKalmar -- det var något som jag inte kände till.</pre><pre>Anf. 149  LARS MOQUIST (nyd):</pre><pre>Herr talman! Jag vill ta upp ytterligare ett exempel,\r\noch det är vad som skulle kunna göras i samråd med\r\nde baltiska staterna. Jag har haft kontakt med\r\nchefen för Sveriges största småhustillverkare. Det\r\när ju så att småhustillverkarna under lång tid haft\r\nen omfattande verksamhet just i Småland. Jag kan\r\nnämna att Danmark i sitt bistånd har ett\r\nomfattande husbyggnadsprogram för att\r\nmöjliggöra återflyttning av ryska officerare till\r\nRyssland.</pre><pre>Vi skulle kunna hjälpa till med småhusbyggandet i\r\nBaltikum. Om man producerade 1 000 småhus om\r\n50 kvadratmeter till en kostnad av 87 500 kr styck\r\nskulle detta ge sysselsättning för 50 personer per år,\r\npåstår småhusföretaget. Löner inkl. sociala\r\nkostnader skulle uppgå till ca 7 miljoner. Om man\r\nbeaktar de sociala kostnader som går tillbaka till\r\nstaten samt skatten på lönen blir\r\nnettolönekostnaden omkring 2,8 miljoner. Om A-\r\nkassan i stället skulle betala ut 8 000 kr i månaden\r\ntill var och en som blir arbetslös skulle detta ge 4,8\r\nmiljoner. Staten skulle alltså göra en vinst på 2\r\nmiljoner. Eftersom man räknar med att varje\r\nanställd inom träindustrin drar med sig\r\nsysselsättning för ytterligare tre personer, skulle\r\n100--150 personer få sysselsättning.</pre><pre>Överläggningen var härmed avslutad.</pre><pre>28 §  Svar på fråga 1992/93:118 om\r\nanvändningen av länsstyrelsernas projektmedel till\r\nkvinnoprojekt</pre><pre>Anf. 150  Arbetsmarknadsminister BÖRJE\r\nHÖRNLUND (c):</pre><pre>Herr talman! Margareta Viklund har frågat mig hur\r\ndet kan komma sig att endast ca 3 % av\r\nlänsstyrelsernas projektpengar gått till\r\nkvinnoprojekt, trots att länsstyrelserna sagt att\r\nkvinnor är prioriterade.</pre><pre>Låt mig börja med att säga att jag och regeringen\r\nanser att mer måste göras för kvinnorna inom\r\nregionalpolitiken och då inte minst satsningar i\r\nglesbygden. Regeringen gav t.ex. i somras\r\nGlesbygdsmyndigheten 3 miljoner kronor för två\r\nkvinnoprojekt, som bl.a. syftar till att förbättra\r\narbetsmarknaden för landsbygdens kvinnor och\r\nöka jämställdheten.</pre><pre>Men det är till länsstyrelserna som regeringen\r\nlämnat de stora regionalpolitiska resurserna, så det\r\när där som det konkreta arbetet måste bedrivas för\r\natt förbättra kvinnornas situation. Den\r\nprocentsiffra som Margareta Viklund nämner i sin\r\nfråga ger då anledning till att bekymrat fråga sig om\r\ndet verkligen är så här illa. Utan att ge mig in i\r\nnågon djupare statistisk analys, tycker jag att det\r\nfinns anledning att först något nyansera den\r\nangivna uppgiften. Det är ju inte så att 97 % av\r\nprojekten är mansprojekt. I det\r\nklassificeringssystem som länsstyrelserna använder\r\nfinns givetvis på alla områden, såsom utbildning,\r\nkultur, turism osv., många projekt som är lika\r\nviktiga för kvinnor som för män. Men låt oss inte\r\nfastna vid siffror utan vara överens om att mer\r\nbehöver göras för kvinnorna.</pre><pre>I en enkät till länsstyrelserna som NUTEK gjorde\r\nefter den rapport som Margareta Viklund nämner,\r\nframkom att hälften av länsstyrelserna tror på ett\r\nökat antal kvinnoprojekt framöver och att flertalet\r\nlän tror på en ökad eller oförändrad\r\nmedelstilldelning på detta område. Det finns alltså\r\ntecken på bättring ute i länen.</pre><pre>Jag vill i detta sammanhang särskilt nämna att\r\nregeringen i regleringsbrevet för länsanslaget för\r\ninnevarande budgetår markerat den betydelse\r\ndessa frågor har. Länsstyrelserna\r\nuppmärksammades då på behovet av åtgärder för\r\nkvinnorna vid fördelning av medel på olika\r\nändamål. Det var första gången det gjordes.</pre><pre>Jag förutsätter att länsstyrelserna tagit till sig detta\r\npåpekande och i fortsättningen prioriterar insatser\r\nför kvinnorna. Detta är särskilt viktigt i glesbygden,\r\ndär kvinnorna blivit alltmer aktiva och ofta gått i\r\nspetsen för att utveckla sin bygd. Om inte dessa\r\ninitiativ stöds är det stor risk för att de unga\r\nkvinnorna fortsätter att lämna\r\nglesbygdskommunerna. Jag kommer därför noga\r\natt följa hur länsstyrelserna svarar upp mot de\r\nförväntningar som finns.</pre><pre>Anf. 151  MARGARETA VIKLUND (kds):</pre><pre>Herr talman! Först får jag tacka\r\narbetsmarknadsministern för svaret. Jag tycker\r\nbäst om avslutningen, men egentligen handlar hela\r\nsvaret om positivism och en vilja att göra mer\r\ninsatser just när det gäller kvinnorna på\r\nlandsbygden.</pre><pre>Vi har en smärtsamt hög arbetslöshet i vårt land,\r\nsom direkt och indirekt drabbar både kvinnor och\r\nmän. Det görs stora satsningar för att minska\r\narbetslöshetstalen, och det är positivt och bra. All\r\nkreativitet måste tas till vara för att vi skall få bukt\r\nmed arbetslösheten.</pre><pre>Staten satsar massvis med pengar på att\r\ntidigarelägga projekt av olika slag för att sätta\r\nmänniskor i arbete. Infrastrukturen, som det talas\r\nom, har fått många miljarder, och det har i första\r\nhand gällt vägbyggen och andra byggnadsarbeten.\r\nNäringslivet har också öppnat sina portar för\r\ntusentals unga, och även det är bra. Kurser och\r\nandra utbildningar av olika slag har ökat\r\nplatsantalet så att fler kan få utbildning. Det är\r\nockså bra.</pre><pre>Den nedgångsperiod som vi nu är inne i har bl.a.\r\ninneburit stora neddragningar inom den offentliga\r\nsektorn, där framför allt kvinnorna har sina\r\narbetsplatser. Men det talas mycket litet om\r\nkvinnors arbetslöshet. Ändå finns den där och är ett\r\nmycket stort problem, både för ensamstående och\r\nför familjeförsörjare.</pre><pre>Det är lönsamt att också satsa på kvinnoprojekt.\r\nKvinnor som är vana att hushålla med små resurser\r\nkan förvalta medlen till framgångsrika och\r\nlönsamma projekt, som initialt kanske inte kostar\r\nså mycket.</pre><pre>Vad tänker arbetsmarknadsministern konkret göra\r\nsom en uppföljning av NUTEK:s rapport om\r\nlänsstyrelsernas projektverksamhet? Jag skulle\r\nkunna ge ytterligare några råd på vägen, men jag\r\nfår återkomma.</pre><pre>Anf. 152  Arbetsmarknadsminister BÖRJE\r\nHÖRNLUND (c):</pre><pre>Herr talman! NUTEK har i dag överlämnat en\r\nrapport till mig om kvinnors företagande där de har\r\ntittat på två län inom stödområdet och\r\nÖstergötlands län. De har också givit en rad förslag\r\ntill hur situationen skall förbättras.</pre><pre>Dessutom kan jag nämna att det nu finns kvinnliga\r\nhandläggare på länsstyrelserna och i\r\nutvecklingsfonderna, något som länge har\r\nefterfrågats av kvinnor som vill starta egen\r\nverksamhet. Dessa kvinnor jobbar i ett s.k.\r\nnätverk, de träffas, de gör upp ritningar\r\ntillsammans, och de ger varandra idéer.</pre><pre>Självfallet är det väldigt viktigt att den\r\nföretagaranda som finns hos dessa kvinnor tas till\r\nvara, med tanke på de problem som vi i dag har på\r\nsvensk arbetsmarknad -- kvinnorna representerar\r\nju hälften av denna arbetsmarknad.</pre><pre>Så till en annan uppgift. AMS ger bidrag till att\r\nstarta eget. Där är siffrorna gynsammare för\r\nkvinnor. Av bidragen för att starta eget går 33 % till\r\nkvinnors objekt. Vi kan notera att kvinnoobjekt\r\nsällan är stora objekt, men många mycket små\r\nobjekt. Detta går att utläsa av den senaste\r\nutredning om glesbygdsstödet, vilken visar att 123\r\nglesbygdsföretag har startats av kvinnor och 102 av\r\nmän. Det rör sig alltså åt rätt håll. Om nu alla goda\r\nkrafter hjälps åt, skall det väl röra sig än fortare,\r\noch det behövs.</pre><pre>Anf. 153  MARGARETA VIKLUND (kds):</pre><pre>Herr talman! Det som arbetsmarknadsministern\r\nsäger låter väldigt positivt. Det måste ha skett en\r\nväldig förändring bara under den senaste tiden i så\r\nfall, eftersom alla dessa goda siffror nu har kommit\r\nfram. Det är positivt.</pre><pre>Såvitt jag förstår, är det emellertid väldigt viktigt att\r\nregeringen ställer upp konkreta mål för\r\nfördelningen av medlen till kvinnoprojekt och\r\nanvisar särskilda pengar för dessa projekt samt att\r\nlänsstyrelserna satsar ännu mer av projektmedlen\r\ntill utvecklingsprojekt som leds av kvinnor. Med\r\nledning av det som arbetsmarknadsministern sade\r\nhär, verkar det som om man redan nu är inne på den\r\ntankegången. Det är mycket bra.</pre><pre>Jag anser att det verkligen är dags att satsa på\r\nkvinnorna på landsbygden, så att landsbygdens\r\ninfrastruktur när det gäller bl.a. den sociala sidan\r\nockså fungerar. Då lever också landsbygden. Det\r\nfinns väldigt mycket att göra där, och -- precis som\r\narbetsmarknadsministern sade -- det finns många\r\nkreativa idéer att ta till vara där.</pre><pre>Överläggningen var härmed avslutad.</pre><pre>29 §  Svar på fråga 1992/93:129 om\r\narbetsmarknadsutbildningen i Stockholms län</pre><pre>Anf. 154  Arbetsmarknadsminister BÖRJE\r\nHÖRNLUND (c):</pre><pre>Herr talman! Karin Pilsäter har frågat mig om\r\nregeringen är beredd att skjuta till medel så att en\r\nrimlig nivå på arbetsmarknadsutbildningen också\r\nkan ges i Stockholms län under våren 1993.</pre><pre>Det är AMS ansvar att fördela de\r\narbetsmarknadspolitiska medlen, som beslutats av\r\nriksdagen, mellan länen utifrån situationen på\r\narbetsmarknaden i varje län. Riksdagen har ställt\r\nsig bakom denna ordning.</pre><pre>Regeringen har nyligen förelagt riksdagen den\r\nproposition som blev resultatet av\r\nfempartiuppgörelserna. Där föreslås närmare 10\r\nmiljarder kronor till sysselsättningsfrämjande\r\nåtgärder. Enligt AMS preliminära fördelning av 7\r\nmiljarder kronor av dessa medel kommer\r\nStockholms län att erhålla drygt 950 miljoner\r\nkronor.</pre><pre>Jag vill också nämna att regeringen nyligen har\r\nuppdragit åt AMS och AMU-styrelsen att vidta\r\nåtgärder för att minska kostnaderna för\r\nanordnande av arbetsmarknadsutbildning. Dessa\r\nåtgärder skall under innevarande budgetår\r\nresultera i en väsentlig utökning av antalet platser i\r\nutbildningen.</pre><pre>Anf. 155  KARIN PILSÄTER (fp):</pre><pre>Herr talman! Jag tackar statsrådet för svaret på\r\nfrågan och konstaterar att själva formuleringen av\r\nfrågan kanske inte var så begåvad. Det är helt\r\nriktigt att det är AMS som fattar de här besluten.</pre><pre>Att jag ställt denna fråga beror på de rapporter som\r\nkommer om att man i Stockholms län nästan inte\r\nalls kan ha någon utbildning vare sig i höst, i vinter\r\neller framför allt i vår, därför att pengarna redan är\r\nuppbundna. Man kan även konstatera att även om\r\nutbildningen vore gratis räcker inte pengarna till ett\r\nrimligt utbildningsbidrag.</pre><pre>Har statsrådet någon kommentar till varför alla\r\ndessa pengar är intecknade i förväg? Vad kan man\r\ngöra åt det?</pre><pre>Anf. 156  Arbetsmarknadsminister BÖRJE\r\nHÖRNLUND (c):</pre><pre>Herr talman! I första hand för jag diskussioner med\r\nArbetsmarknadsverkets ledning, men när det gäller\r\ndetta stora, närliggande distrikt händer det\r\nnaturligtvis också att jag träffar\r\nLänsarbetsnämndsdirektören direkt. Jag har en\r\nsådan träff inbokad med Lars Sjöström i Stockholm\r\nför att diskutera läget över huvud taget.</pre><pre>När det gäller AMU-utbildningen, ser vi på AMS\r\npå samma sätt som AMS ser på\r\nLänsarbetsnämnderna. De skall på bästa sätt\r\nfördela medlen till män och kvinnor, till unga och\r\ngamla, och till utbildning och beredskapsarbete.\r\nAnsvaret ligger i stor utsträckning på lokal\r\nLänsarbetsnämnd.</pre><pre>Jag skall ta reda på vad som nu kommer att hända\r\nefter tillskottet på drygt 950 miljoner. Jag skall inte\r\nlägga mig i det, men jag vill hålla mig informerad.</pre><pre>Anf. 157  KARIN PILSÄTER (fp):</pre><pre>Herr talman! I svaret nämns att man skall försöka\r\neffektivisera utbildningen på olika sätt. Hur många\r\nnya platser skulle det kunna innebära med detta\r\nnya arbetssätt? Enligt den preliminära\r\nbedömningen skall ju Stockholms län erhålla 950\r\nmiljoner kronor.</pre><pre>Såvitt jag har förstått kommer neddragningen på\r\nAMU i Stockholm att innebära att man endast\r\nbehåller s.k. fasta avtal, dvs. traditionella och\r\ndärmed kanske ganska otidsenliga utbildningar,\r\nsom är relativt kostsamma.</pre><pre>Anf. 158  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är ju konkurrens, framför allt i\r\nstörre orter, när det gäller att erbjuda utbildningar\r\ntill en Länsarbetsnämnd. En ganska hård\r\nkonkurrens håller på att uppstå.</pre><pre>Såvitt jag har erfarit, beror denna neddragning på\r\natt man dels har effektiviserat inom AMU, dels har\r\ntappat kundunderlag. Nu vänder sig ju AMU också\r\ntill privata företag som köper kurser och\r\nkonferenser. Även den delen kan komma att gå\r\nlitet sämre i en situation där lönsamheten i\r\nföretagen är väldigt svag. Det är synd att behöva\r\nkonstatera det. Det är ju i sådana här tider som man\r\nbör kunna passa på att utbilda sin personal.</pre><pre>Jag vill återigen nämna den nya åtgärd som kallas\r\narbetslivskontakt, och som kan avlasta en del\r\ngenom att viss omprioritering möjliggörs.</pre><pre>Anf. 159  KARIN PILSÄTER (fp):</pre><pre>Herr talman! Av de rapporter som vi har fått från\r\nLänsarbetsnämnden i Stockholm kan utläsas att\r\nman räknar med 80 000-100 000 arbetslösa om ett\r\når, och att man just nu ser möjlighet till åtgärder för\r\nca 2 000, utöver vad de här extra pengarna kommer\r\natt innebära. Det gör att man blir ganska orolig,\r\nspeciellt om det handlar om ganska traditionella\r\noch otidsenliga utbildningsplatser.</pre><pre>Arbetsmarknadsutskottet och därmed riksdagen\r\nställer sig ju bakom uttalandet att det i det\r\ninternationella perspektivet finns anledning att\r\nvärna om en fungerande storstadsregion. En\r\nfungerande storstadsregionen kan inte ha en\r\nmassarbetslöshet, med enbart utbildning till\r\nexempelvis plåtslagare.</pre><pre>Anf. 160  Arbetsmarknadsminister BÖRJE\r\nHÖRNLUND (c):</pre><pre>Herr talman! Under 1980-talet växte\r\nbankförsäkrings- och tjänstesektorn enormt i detta\r\nområde. Det slår nu tillbaka litet, och många\r\nmänniskor blir friställda.</pre><pre>Avslutningsvis vill jag tala om att vi har bett\r\nArbetsmarknadsverket och AMU att omförhandla.\r\nÄr utbildningarna otidsenliga på grund av att avtal\r\nhar träffats för långa perioder, måste det ligga i\r\nbägge myndigheternas intresse -- det rör sig ju om\r\ntvå statliga myndigheter -- att kunna diskutera även\r\nden delen. Allt bör utgå från att hjälpa den\r\nenskilde, utan vattentäta skott.</pre><pre>Anf. 161  KARIN PILSÄTER (fp):</pre><pre>Herr talman! Jag avslutar med att än en gång tacka\r\nför svaret. Jag hoppas att riksdag och regering även\r\ni framtiden bevakar så att de här myndigherna gör\r\nsitt bästa för de arbetslösa människorna.</pre><pre>Överläggningen var härmed avslutad.</pre><pre>30 §  Svar på fråga 1992/93:90 om den\r\nregionalpolitiskt motiverade flygtrafiken</pre><pre>Anf. 162  Kommunikationsminister MATS\r\nODELL (kds):</pre><pre>Herr talman! Georg Andersson har frågat mig vilka\r\nåtgärder jag är beredd att vidta för att förhindra att\r\nföretagsekonomiskt olönsam men reginalpolitiskt\r\nvälmotiverad flygtrafik upphör.</pre><pre>Som frågeställaren nämnt beslöt regeringen i april\r\natt det svenska inrikesflyget skulle avregleras från\r\nden 1 juli 1992. Som Georg Andersson också\r\nkänner till har reformen inneburit att konkurrens\r\ninförts på en rad flyglinjer i hela landet, bl.a. till\r\nnorrländska orter som Sundsvall, Umeå och Luleå.\r\nPlaner finns på ytterligare sådan trafik till\r\nytterligare destinationer. Konkurrensen, eller i\r\nandra fall enbart möjligheten till konkurrerande\r\ntrafik, har lett till kraftiga prissänkningar till gagn\r\nför konsumenterna på i många fall upp till 30 %.\r\nAvregleringen har således inneburit förbättringar\r\nför resenärerna, inte minst på Norrlandslinjerna\r\ndär inrikesflyget kanske har sin allra största\r\nbetydelse.</pre><pre>Regeringen är medveten om att alla delar av\r\nflygnätet inte har samma bärkraft i den nya\r\nmarknadssituationen. Därför följer regeringen den\r\nregionalpolitiska aspekten noggrant. Det är\r\nemellertid en allmän strävan att tillåta marknadens\r\nflygoperatörer att så långt möjligt finna egna\r\nlösningar på trafikbehoven även på linjer med\r\nmindre trafikunderlag. För samtliga flygplatser som\r\nGeorg Andersson nämner i sin fråga utgår nu\r\nliksom tidigare ett särskilt statligt stöd till\r\nflygplatshållarna av regionalpolitiska skäl.</pre><pre>Arbetet med att utforma definitioner och närmare\r\nriktlinjer för statens ansvar inom flygtrafikområdet\r\npågår för närvarande inom regeringskansliet. Jag\r\navser att återkomma till dessa frågor i vinterns\r\nbudgetproposition. Mot denna bakgrund är jag nu\r\ninte beredd att vidta några ytterligare åtgärder med\r\nanledning av frågan.</pre><pre>Anf. 163  GEORG ANDERSSON (s):</pre><pre>Herr talman! Jag tackar för svaret. Jag skall inte nu\r\nta upp en allmän diskussion om avregleringens\r\neffekter i olika hänseenden, utan koncentrera mig\r\ntill det som jag har frågat om, nämligen insatser för\r\natt klara viktiga regionalpolitiska linjer i det här\r\nläget.</pre><pre>Kommunikationsministern presterar ett\r\n''understatement'' när han säger att regeringen är\r\nmedveten om att alla delar av flygnätet inte har\r\nsamma bärkraft i den nya marknadssituationen.\r\nDet vet vi verkligen nogsamt, framför allt när det\r\ngäller Norrlands inland där vissa linjer inte har\r\nnågon bärkraft alls. När det sedan sägs att man skall\r\ntillåta marknadens flygoperatörer att så långt\r\nmöjligt finna egna lösningar, kan vi bara konstatera\r\natt marknaden inte finner några egna lösningar för\r\nvissa linjer, därför att linjerna är och förblir\r\nolönsamma och kräver samhälleliga insatser på ett\r\neller annat sätt.</pre><pre>För närvarande sitter kommunerna emellan i\r\nmånga fall. Jag kan nämna ett exempel som jag\r\nnärmast är berörd av, nämligen den nu nedlagda\r\nlinjen Vilhelmina--Lycksele--Umeå. Jag hoppas att\r\nden kan återuppstå inom några veckor, men det\r\nsker i så fall till en kommunal kostnad av ca 4\r\nmiljoner kronor, som de bägge kommunerna\r\ngemensamt får bidra till när det gäller att få i gång\r\ndriften av trafiken. Därtill kommer att dessa\r\nkommuner har stora kostnader för sina flygplatser,\r\ntrots det statliga bidraget.</pre><pre>En annan linje som kommunikationsministern är\r\nväl kunnig om, efter diverse uppvaktningar, är\r\nÖstersund--Umeå. Den är av speciellt intresse med\r\ntanke på sjukvårdsregionens utformning, och den\r\nlinjen är inte lönsam. Situationen för den linjen är\r\nnu icke tillfredsställande, utan det krävs en\r\nsamhällelig insats.</pre><pre>Mot den bakgrunden, tycker jag att det skulle ha\r\nvarit klokt att ta till vara konkurrenskommitténs\r\nförslag att ta in avgifter för alla linjer för att få en\r\npott att fördela. Är kommunikationsministern\r\nallvarligt bredd att pröva den lösningen?</pre><pre>Anf. 164  Kommunikationsminister MATS\r\nODELL (kds):</pre><pre>Herr talman! Det finns ett intressant element i det\r\nGeorg Andersson säger, nämligen att det finns vissa\r\nlinjer som inte är bärkraftiga, och som därför läggs\r\nned. Han nämner därefter linjen Vilhelmina--\r\nLycksele.</pre><pre>Jag tycker att det i sammanhanget är värt att notera\r\natt Air-Hudiks nedläggning av trafiken ingalunda\r\när ett offer på denna regerings altare när det gäller\r\navreglering av inrikesflyget. Tvärtom, är det ju så,\r\nsom Georg Andersson säkert vet, att ägarna till\r\ndetta bolag sögs med i den spekulationsvåg inom\r\nfastighetsmarknaden som växte fram under den tid\r\nnär Georg Andersson och hans parti satt i\r\nregeringen. Det är resultatet av misslyckandet på\r\nfastighetsmarknaden som har inneburit att Air-\r\nHudik AB har gått i konkurs.</pre><pre>Det var kanske ett något irrelevant exempel. Som\r\nGeorg Andersson säger kan vi nu hoppas på att\r\ntrafiken återupptas inom en snar framtid.</pre><pre>Som vi konstaterat vid de uppvaktningar som har\r\nägt rum, finns ett särskilt ansvar för linjen\r\nÖstersund--Umeå. Jag tycker att det är värt att\r\nnotera att trafik nu har tagits upp igen. Jag sade\r\nockså i mitt svar att vi följer detta mycket noggrant\r\ninom regeringskansliet. Det finns en grupp som\r\nkallas FLOR-gruppen. Där ingår representanter\r\nfrån Kommunikations-, Finans-, Närings- och\r\nArbetsmarknadsdepartementen. De följer\r\nutvecklingen och skall komma med en samlad\r\nredovisning av dessa frågor i budgetpropositionen.</pre><pre>Anf. 165  GEORG ANDERSSON (s):</pre><pre>Herr talman! Jag tycker att\r\nkommunikationsministern på ett alldeles onödigt\r\nsätt söker polemik i denna fråga. Jag har ställt\r\nfrågan mot bakgrund av att vissa linjer är\r\nnödvändiga att upprätthålla. Det går inte på\r\nföretagsekonomiska grunder. Så har det varit med\r\neller utan avreglering. Före avregleringen fanns\r\nsom bekant en korssubvention inom Linjeflyg och\r\nSAS, som gjorde att man upprätthöll vissa av dessa\r\nlinjer, dock inte Lycksele--Vilhelmina.</pre><pre>Jag hade räknat med att man i samband med\r\navregleringen skulle ta till vara\r\nKonkurrenskommitténs förslag och skaffa en pott\r\npengar genom en liten avgift.\r\nKonkurrenskommittén bedömer att man med 10 kr\r\nper flygpassagerare, totalt sett på alla linjer, skulle\r\nfå tillräckligt med pengar för att klara samhällets\r\ninsatser för köp av trafik av detta slag. Därmed\r\nskulle man avlasta fattiga kommuner den börda det\r\när att punga ut med miljoner för att över huvud\r\ntaget få flygtrafik.</pre><pre>Anf. 166  Kommunikationsminister MATS\r\nODELL (kds):</pre><pre>Herr talman! Konkurrenskommitténs förslag\r\ninnebar att alla flygpassagerare i Sverige skulle\r\nbetala omkring 10 kr. Detta är ingenting annat än\r\nen ny skatt. Jag är inte säker på att en ny flygskatt\r\när förenlig med de olika internationella åtaganden\r\nvi kan ha. Detta gäller särskilt i ett längre\r\nperspektiv, när vi också kommer att ha utländska\r\noperatörer på svenska inrikeslinjer.</pre><pre>Jag vill avsluta med att säga till Georg Andersson\r\natt dessa frågor bereds. Jag hoppas att när vi\r\nkommer till budgetpropositionen skall den\r\nutvärdering som sker inom regeringskansliet kunna\r\nredovisas för riksdagen.</pre><pre>Anf. 167  GEORG ANDERSSON (s):</pre><pre>Herr talman! Jag fann en viss tröst i löftet i svaret\r\nom att kommunikationsministern skulle\r\nåterkomma i budgetpropositionen. Men nu blir jag\r\norolig, när kommunikationsministern avfärdar idén\r\nom en avgift för alla flygtrafikanter. Därigenom\r\nkunde man ju skaffa sig ekonomiska resurser för att\r\nlösa problemet.</pre><pre>Jag vet att kommunikationsministern inte kommer\r\natt få några resurser budgetvägen. Sådant är läget.\r\nInte kan Mats Odell förhandla sig till nya pengar för\r\ndet här från finansministern, om han inte ser till att\r\nskaffa dem själv genom att ta in den avgift som\r\nKonkurrenskommittén föreslår.</pre><pre>Då är vi tillbaka till frågan om linjen Östersund--\r\nUmeå, som vi har diskuterat många gånger.\r\nDepartementet har lovat att följa frågan, att\r\nåterkomma och försöka hitta lösningar. Nu har vi\r\nen otillfredsställande lösning. SAS-Linjeflyg har ett\r\nkoncept. Det kostar några miljoner. Kan vi få dem?</pre><pre>Överläggningen var härmed avslutad.</pre><pre>31 §  Svar på fråga 1992/93:115 om bättre service\r\nåt tågresenärerna på Ostkustbanan</pre><pre>Anf. 168  Kommunikationsminister MATS\r\nODELL (kds):</pre><pre>Herr talman! Arne Jansson har frågat mig vilka\r\nåtgärder jag avser vidta för att skapa bättre service\r\noch bättre information för tågresenärer på\r\nOstkustbanan.</pre><pre>I enlighet med det trafikpolitiska beslutet år 1988\r\nskall SJ bedriva tågtrafik på affärsmässiga grunder.\r\nDetta innebär bl.a. att SJ självt väljer vilka\r\ninformationssystem man vill ha. Statsmakternas\r\nuppgift är i stället att fastställa de övergripande\r\nmålen för SJ:s verksamhet.</pre><pre>Arne Jansson efterfrågar vidare mer konkurrens på\r\njärnvägsområdet. I årets budgetproposition anger\r\njag att avsikten är att få till stånd en ökad\r\nkonkurrens inom järnvägstrafiken. Min\r\nmålsättning är att järnvägstrafiken skall vara\r\navreglerad senast den 1 januari 1995.</pre><pre>Anf. 169  ARNE JANSSON (nyd):</pre><pre>Herr talman! Jag ber att få tacka\r\nkommunikationsministern för svaret på min fråga.\r\nAnledningen till att jag ställde frågan är att ingen\r\nkonkret kritik biter på SJ, som i sin\r\nmonopolställning verkar negligera resenärer. Jag\r\nhar naturligtvis för en tid sedan tillskrivit SJ och\r\nbett om kommentarer till ett av många relaterade\r\nfall. Fortfarande har jag inte fått något konkret\r\nsvar.</pre><pre>Resenärer till och från Stockholm inom ett avstånd\r\npå 15--35 mil är mer eller mindre hänvisade till tåg.\r\nDet är för långt att åka bil och för nära att flyga.\r\nDet är för dåliga kommunikationer med buss --\r\nsådana går inte att ha på grund av de restriktioner\r\nsom finns.</pre><pre>Om nu Ostkustbanan får dubbelspår och snabbtåg,\r\nblir resenären ännu mer beroende av tåget. SJ\r\ndäremot får allt gratis och kan i princip fortsätta att\r\nnegligera konsumenten.</pre><pre>Många resenärer måste be sina nära anförvanter,\r\nsläktingar eller grannar att hjälpa dem med\r\nbilskjuts 1--3 mil för att nå närmaste\r\njärnvägsstation Det är skrämmande att som i dag\r\nse barnfamiljer och åldringar som innan de lämnar\r\nhemmet på alla sätt resultatlöst försökt få reda på\r\nen eventuell tågförsening. De har rest en lång tid\r\nför att komma till stationen. Fem minuter före\r\ntågets egentliga avgång blir de informerade om att\r\ntåget är avsevärt försenat. Väntan i stationshuset\r\nkan vara beklämmande. I många finns det inte\r\ntillgång till någon form av dryck eller enklare\r\nförtäring, inte heller någon fungerande telefon.</pre><pre>När de väl, efter många sorger och bedrövelser,\r\nkommer på det starkt försenade tåget och måste\r\ninformera de oroligt väntande, har SJ följande\r\nservice att ge: Ring om du vill, men det kostar 20\r\nkr.</pre><pre>Jag skulle uppskatta om statsrådet kunde påverka\r\nSJ, som trots sin monopolistiska sits kan agera som\r\nett konkurrensutsatt företag.</pre><pre>Anf. 170  Kommunikationsminister MATS\r\nODELL (kds):</pre><pre>Herr talman! Som jag redovisar i svaret är ansvaret\r\ndelegerat till trafikverket Statens järnvägar. Jag för\r\nen dialog med SJ i olika sammanhang. Men jag har\r\ningen möjlighet att gå in och föreskriva hur Statens\r\njärnvägar skall agera. Arne Jansson och jag kan i\r\negenskap av konsumenter, tågresenärer, diskutera\r\nsådana här saker med SJ.</pre><pre>I sammanhanget vill jag gärna fästa\r\nuppmärksamheten på att Statens järnvägar i dag är\r\nEuropas mest effektiva järnvägsföretag. Det har\r\nmoderniserats på ett dramatiskt sätt och blivit\r\nbättre undan för undan på snart sagt alla områden\r\nvad gäller kundservice, information osv. Visst finns\r\ndet fortfarande saker att åtgärda.</pre><pre>Arne Jansson tycker att stationshusen är\r\nbeklämmande. Jag vill då peka på det mycket\r\nomfattande upprustningsprogram för stationer runt\r\nomkring i landet som SJ har genomfört och\r\nfortfarande håller på att genomföra. Det gör dessa\r\nstationer till moderna resecentra med ett mycket\r\nrikt utbud av olika servicetjänster.</pre><pre>Anf. 171  ARNE JANSSON (nyd):</pre><pre>Herr talman! Jag vill återkomma till det svar\r\nkommunikationsministern gav, att SJ skall drivas\r\npå affärsmässiga grunder. Om man driver ett\r\nföretag på affärsmässiga grunder går det bra att\r\nfölja den linje som SJ gör i en monopolistisk\r\nsituation. Företaget skulle aldrig lyckas på det\r\nsättet om det var konkurrensutsatt.</pre><pre>Statsmakternas uppgift är att fastställa de\r\növergripande målen. Då tycker jag att det vore\r\nklokt att säga att SJ skall behandla resenärerna som\r\nom företaget arbetade i en konkurrenssituation.</pre><pre>Överläggningen var härmed avslutad.</pre><pre>32 §  Svar på fråga 1992/93:122 om visst bidrag\r\nför att minska arbetslösheten i Hällefors\r\nkommun</pre><pre>Anf. 172  Kommunikationsminister MATS\r\nODELL (kds):</pre><pre>Herr talman! Maud Björnemalm har frågat\r\narbetsmarknadsministern hur stort anslaget blir till\r\nHällefors kommun av de medel som skall satsas på\r\nvägar i skogslänen m.m. Eftersom frågan rör anslag\r\ntill vägarna har den överlämnats till mig för\r\nbesvarande.</pre><pre>Mot bakgrund av den arbetslöshetssituation som\r\nråder har regeringen föreslagit riksdagen att\r\ngenomföra arbetsmarknadspolitiska åtgärder inom\r\nett stort antal områden. Ett sådant område är det\r\nstatliga vägnätet. Dessutom finns det omfattande\r\nbehov av att vidta underhållsåtgärder på det statliga\r\nvägnätet. Ett väl fungerande vägnät medför krav på\r\nunderhåll och skötsel.</pre><pre>Riksdagen beslutade i våras att anvisa 2,2 miljarder\r\nkronor för underhållsåtgärder på mindre vägar och\r\njärnvägar i syfte att skapa ökad sysselsättning och\r\ntillväxt. I regeringens proposition om åtgärder för\r\natt stabilisera den svenska ekonomin har\r\nregeringen föreslagit att ytterligare 1,5 miljarder\r\nkronor anvisas för samma syfte. Medlen skall\r\nanvändas för underhållsåtgärder samt investeringar\r\ni objekt på länsvägar.</pre><pre>I propositionen anges att medlen kommer att ställas\r\ntill Vägverkets disposition för fördelning på\r\nregioner. Vid verkets fördelning skall stor hänsyn\r\ntas till arbetslöshetssituationen, och föreslagna\r\nobjekt skall därför vara sysselsättningsintensiva och\r\nkunna sättas i gång snabbt.</pre><pre>Under förutsättning att riksdagen beslutar enligt\r\nregeringens förslag har Vägverket föreslagit en\r\npreliminär fördelning där Hällefors kommun\r\ntilldelas ca 10 miljoner kronor.</pre><pre>Anf. 173  MAUD BJÖRNEMALM (s):</pre><pre>Herr talman! Jag tackar för svaret. Det var inte\r\nmycket till en hårt drabbad kommun. Jag vet inte\r\nhur väl kommunikationsministern känner till\r\nproblemen i Hällefors. Anledningen till min fråga\r\nvar att radiolyssnarna, vid en intervju som gjordes\r\nmed arbetsmarknadsministern med anledning av\r\natt ytterligare ett antal arbetstillfällen kommer att\r\nförsvinna från Ovako Steel i Hällefors, gavs\r\nintrycket att 1,5 miljarder skulle ställas till\r\nHällefors och Ljusnarsbergs förfogande. Nu blir\r\nresultatet alltså 10 miljoner kronor.</pre><pre>Jag undrar hur många arbetstillfällen dessa 10\r\nmiljoner ger, och hur länge.</pre><pre>Anf. 174  Kommunikationsminister MATS\r\nODELL (kds):</pre><pre>Herr talman! Det är klart att det kan föranleda en\r\nviss besvikelse om man hade förväntat sig att få 1,5\r\nmiljarder och nu får 10 miljoner. Jag tror ändå inte\r\natt någon vaken lyssnare trodde att 1,5 miljarder\r\nskulle gå till just dessa två kommuner.</pre><pre>Herr talman! Låt mig i sammanhanget påpeka att\r\nsedan denna regering tillträdde har vi gjort den\r\nutan jämförelse största satsningen i modern tid på\r\nde mindre länsvägarna. Under detta år har, om\r\nriksdagen godkänner vårt förslag, 3,5 miljarder\r\nkronor satsats på regionalt viktiga mindre\r\nlänsvägar.</pre><pre>Maud Björnemalm frågar hur många\r\nsysselsättningstillfällen dessa pengar ger. Det kan\r\njag naturligtvis inte svara på. Man kan ange vissa\r\nnyckeltal i sammanhanget. Större\r\ninvesteringsobjekt på vägsidan, som det ju inte är\r\nfrågan om här, brukar kosta ungefär 1 miljon\r\nkronor per manår. Den typ av mindre projekt som\r\ndet gäller här kostar ungefär hälften per\r\nårsarbetskraft. De engagerar också mer lokala\r\nentreprenörer och lokal arbetskraft än de riktigt\r\nstora projekten, där det kommer stora, kanske\r\nt.o.m. internationella företag som entreprenörer.\r\nSiffran gäller då de direkt sysselsatta. Sedan brukar\r\nman diskutera huruvida siffran skall multipliceras\r\nmed två eller tre, i och med de sekundära effekter\r\nsom uppstår för olika företag som får arbeta med\r\nservice på de maskiner som används osv.</pre><pre>Anf. 175  MAUD BJÖRNEMALM (s):</pre><pre>Herr talman! Hällefors är en mycket hårt drabbad\r\nkommun. Där står 20--25 % av befolkningen\r\nutanför den ordinarie arbetsmarknaden. När\r\narbetsmarknadsministern besökte Hällefors och\r\nLjusnarsberg och lovade att regeringen skulle bistå\r\nvar det klart att förhoppningar tändes. Det var inte\r\nbara i lokalradion utan också i lokalpressen som\r\ninvånarna gavs intrycket att det skulle bli en rejäl\r\nsatsning på de vägar som behöver rustas upp. När\r\nman sedan frågar får man svaret att det blir 10\r\nmiljoner.</pre><pre>Anf. 176  Kommunikationsminister MATS\r\nODELL (kds):</pre><pre>Herr talman! Jag har inte någon statistik tillgänglig\r\növer hur mycket av tidigare s.k. paket som har\r\nkommit just Hällefors kommun till del. Men jag\r\ntror att det måste vara mer än dessa pengar som\r\nkommit Hällefors kommun till del totalt under det\r\nhär året genom anslag som gått antingen via\r\nVägverket eller via de entreprenörer som anlitats\r\nför att utföra dessa jobb.</pre><pre>Anf. 177  MAUD BJÖRNEMALM (s):</pre><pre>Herr talman! AMS har ju ställt en del medel till\r\nförfogande för utbildning, men det har varit dåligt\r\nmed satsningar på vägar i Hällefors kommun. De\r\nsista var de som den socialdemokratiska regeringen\r\ngjorde. Om jag minns rätt satsade man ungefär 50\r\nmiljoner på vägarna där. Det skulle behövas\r\nytterligare en rejäl satsning, i all synnerhet med den\r\narbetsmarknadssituation som råder.</pre><pre>Överläggningen var härmed avslutad.</pre><pre>33 §  Svar på fråga 1992/93:131 om\r\nbränsletransporterna till Arlanda</pre><pre>Anf. 178  Kommunikationsminister MATS\r\nODELL (kds):</pre><pre>Herr talman! Alf Wennerfors har frågat mig vilka\r\nåtgärder jag är beredd att vidta för att skapa säkra\r\noch från miljösynpunkt acceptabla\r\nbränsletransporter till Arlanda.</pre><pre>Som frågeställaren nämnt finns planer på att\r\ntransportera flygbränsle via Hargshamn till\r\nArlanda.</pre><pre>Arbetet med att finna godtagbara\r\ntransportlösningar för bränsletransporterna till\r\nArlanda har pågått alltsedan mitten av 1980-talet.\r\nEtt flertal olika lösningar har analyserats bl.a.\r\nmöjligheten att utnyttja Käppalatunneln.\r\nFörberedelser för en sådan lösning har redan\r\nvidtagits vid Arlanda flygplats.</pre><pre>Min principiella inställning är att de intressenter\r\nsom vill medverka i transporterna av bränsle till\r\nArlanda måste finna den lösning som från olika\r\nutgångspunkter är den bästa. Någon sådan lösning\r\nhar ännu inte presenterats, men jag vet att\r\nalternativa förslag diskuteras.</pre><pre>Avslutningsvis är det alltså intressenterna som kan\r\nta nödvändiga initiativ i detta läge.</pre><pre>Anf. 179  ALF WENNERFORS (m):</pre><pre>Herr talman! Jag tackar för svaret. Det finns ett\r\npositivt anslag i svaret, och det är jag glad för.</pre><pre>Men antag, herr kommunikationsminister, att det\r\ninträffar en olycka med en stor tankbil på\r\nValhallavägen någon dag framöver. Finns då den\r\nberedskap som behövs? Kan\r\nkommunikationsministern garantera det? Vem får\r\nytterst ta ansvaret för detta? Det gäller det formella\r\nansvaret, men framför allt det ansvar som man\r\nkräver i folkmun vid en sådan olycka.</pre><pre>Jag tycker att detta är allvarligt med tanke på\r\nmiljön och vad olyckan kan innebära för\r\nmänniskor. Det är i alla fall ett femtiotal stora\r\ntankbilar som varje dag går från Loudden på\r\nLidingön upp till Arlanda.</pre><pre>Även om svaret har en positiv underton är det litet\r\nför diffust. Det verkar inte som om\r\nkommunikationsministern tar klar ställning, och\r\ndet skulle jag gärna vilja att han gjorde vid det här\r\ntillfället. När kan t.ex. en sådan lösning som\r\nkommunikationsministern talar om i svaret komma\r\ntill stånd? Är det över huvud taget bråttom? Det\r\nstår inte heller i svaret. Det finns tillfälle att säga\r\ndet nu i talarstolen.</pre><pre>Mer intressant är vad kommunikationsministern\r\nföredrar för lösning. Är det bra att forsla\r\nflygfotogen med stora bilar, vare sig det är från\r\nLidingön till Arlanda eller från Hargshamn genom\r\nNorrtälje ner till Arlanda? Det är också en mycket\r\nintressant fråga som jag skulle vilja få belyst.</pre><pre>Anf. 180  Kommunikationsminister MATS\r\nODELL (kds):</pre><pre>Herr talman! Låt oss börja med vissa\r\ngrundläggande fakta i sammanhanget. Det handlar\r\nom i genomsnitt 50 bilar per dygn som går till\r\nArlanda flygplats. Dessa 50 bilar utgör ca 20 % av\r\ndet totala antalet tankbilar som lämnar\r\noljeterminalen vid Loudden och går via\r\nValhallavägen och vidare. Vi löser alltså inte\r\nproblemet, även om alla bilarna till Arlanda skulle\r\nupphöra att gå den vägen. Kvar blir de 80 %av\r\nbilarna som ändå skulle gå där. Säkerheten i det här\r\navseendet måste naturligtvis bevakas ytterst\r\nnoggrant, och det görs för närvarande.</pre><pre>Alf Wennerfors vill att jag skall ta ställning till\r\ndetta. Det finns en mängd frågor där vi skulle önska\r\nandra transportsystem än de vi har i dag. Frågan är\r\ndå vilken roll staten skall ha för att åstadkomma\r\ndessa förändringar.</pre><pre>I den här delen har staten faktiskt gjort sin andel\r\ngenom att på Arlanda flygplats helt förbereda och\r\ngöra de installationer som behövs för att dra fram\r\nen pipe line via Käppalatunneln. Allt är klappat och\r\nklart från statens sida. Nu väntar vi på att\r\nintressenterna som transporterar olja skall göra sin\r\ndel av detta. Min önskan är självfallet att detta skall\r\nske så snabbt som möjligt. Det är väsentligt att få\r\nbort dessa 50 bilar, även om de bara utgör 20 %. I\r\nden delen delar jag helt Alf Wennerfors\r\nuppfattning.</pre><pre>Anf. 181  ALF WENNERFORS (m):</pre><pre>Herr talman! Statsrådet säger själv i svaret att man\r\nhar försökt att lösa den här frågan ända sedan\r\nmitten av 80-talet. Det här är en mycket angelägen\r\nfråga. Om nu den tidigare regeringen har sölat, får\r\ninte den här regeringen göra det. Därför ligger det\r\nett mycket stort ansvar på\r\nkommunikationsministern att verkligen påskynda\r\ndet hela.</pre><pre>Nu säger statsrådet att detta måste fram så snart\r\nsom möjligt. Vad menas med det? Är det ett år, tre\r\når, fem år eller är det ytterligare sju, åtta år? Det är\r\nju den tid som har gått sedan man började försöka\r\nlösa den här frågan? Det är ändå för diffust. Inte\r\nminst de som är beroende av detta uppe i Roslagen\r\nskulle vilja ha ett mycket klarare besked. Folk där\r\nuppe tror ju nu att man tänker flytta över\r\ntransporterna från Storstockholmsområdet och upp\r\ntill Hargshamn via Norrtälje ner till Arlanda. Där\r\när ju riskerna lika stora.</pre><pre>Anf. 182  Kommunikationsminister MATS\r\nODELL (kds):</pre><pre>Herr talman! Jag vill ännu en gång upprepa att det\r\negentligen inte är en uppgift för staten att tala om\r\nhur man skall transportera bränsle. Om Alf\r\nWennerfors menade allvar med detta, skulle\r\nimplikationerna på en mängd områden i samhället\r\ninnebära ett mycket stort statligt ingripande.</pre><pre>Jag kan bara redovisa några av de idéer som finns\r\noch som diskuteras bland intressenterna. Det är\r\nbl.a. pipe line via Käppalatunneln och järnvägs-\r\neller biltransporter via Hargshamn. Det finns\r\nockså diskussioner om järnvägstransporter via\r\nGöteborg till en depå i Märsta med kopplingar till\r\nArlanda. Detta motsätter sig Märsta kommun, om\r\njag har förstått saken rätt. Man kan även tänka sig\r\nökad införsel via Södertälje eller via Gävle uthamn.</pre><pre>Det finns alltså en mängd olika alternativ som\r\nprövas och vägs i det här sammanhanget. Staten har\r\ni dag ingen aktiv del i detta, utan det är de\r\nintressenter som har intresse av att det kommer\r\nflygbränsle till Arlanda som har bollen.</pre><pre>Anf. 183  ALF WENNERFORS (m):</pre><pre>Herr talman! Jag är helt klar över att staten\r\nnaturligtvis inte skall gå in och ordna dessa\r\ntransporter. Det finns dock ett viktigt och stort\r\nansvar för oss som politiker att se till att det blir\r\nnågot av det hela just av den anledningen att miljön\r\nstår på spel här. Det kan ju även inträffa olyckor\r\nsom vi vet kan bli mycket allvarliga. Det är viktigt\r\natt politikerna och kanske främst\r\nkommunikationsministern i landet tar tag i detta på\r\nett sådant sätt att det verkligen händer något.</pre><pre>Överläggningen var härmed avslutad.</pre><pre>34 §  Svar på fråga 1992/93:92 om SIDA:s\r\ninformationskampanj</pre><pre>Anf. 184  Statsrådet ALF SVENSSON\r\n(kds):</pre><pre>Herr talman! Harriet Colliander har frågat mig om\r\njag avser att vidta några åtgärder i anledning av\r\nSIDA:s informationskampanj. Låt mig till att börja\r\nmed konstatera att det är riktigt uppfattat att den\r\nnyligen igångsatta informationssatsningen som\r\nSIDA tagit initiativ till syftar till att skapa förståelse\r\nför u-ländernas situation och den roll det svenska\r\nbiståndet spelar i ansträngningarna att förbättra\r\nlevnadsförhållandena i dessa länder. Ett annat syfte\r\nmed kampanjen är att visa att biståndsmedlen\r\nförvaltas väl. Utrikesdepartementet har\r\ntillsammans med SIDA och de övriga\r\nbiståndsorganen medverkat i\r\ninformationssatsningen. Informationskampanjen\r\nligger helt i linje med den informationsverksamhet\r\nsom reguljärt bedrivs av biståndsmyndigheterna\r\noch Utrikesdepartementet. Ett annat exempel på\r\ndenna typ av verksamhet är de informations- och\r\ndebattdagar som förra våren hölls i Örebro under\r\nrubriken ''Biståndet Behövs''. Jag vill även begagna\r\nmig av tillfället att erinra om att i SIDA:s\r\ninstruktion ingår också uppdraget att informera om\r\nsituationen i u-länderna och om det svenska\r\nbiståndet. BITS, SAREC och SWEDECORP osv.\r\när på samma sätt skyldiga att informera om sina\r\nverksamheter.</pre><pre>I regeringen är vi medvetna om att det i Sverige\r\nexisterar en övervägande positiv syn på biståndet.\r\nMajoriteten av det svenska folket är positiv till det\r\ninternationella utvecklingssamarbete som vi\r\nbedriver med ett antal utvecklingsländer. I en\r\nperiod av internationell lågkonjunktur har det tett\r\nsig ännu mer motiverat att fullfölja de planer som\r\nutarbetades för cirka ett halvår sedan för\r\nkampanjen. En jämförelse mellan den standard vi\r\nlever på i Sverige med livet för människorna i något\r\nav de länder vi bedriver utvecklingssamarbete med,\r\nlåter sig knappast göra. Därtill är skillnaderna för\r\nstora. Att i detta läge, präglat av ökande\r\narbetslöshetssiffror, sjunkande fastighetspriser och\r\nstigande antal konkurser, påminna om våra\r\nbiståndsansträngningar kan förefalla utmanande.\r\nDock tror vi att det mot bakgrund av våra\r\ntraditioner i fråga om internationell solidaritet är\r\nriktigt att tala för en så viktig verksamhet som\r\nbiståndet, i synnerhet i en tid av ekonomiska\r\nsvårigheter. Vilka är det som drabbas hårdast av\r\nden internationella recessionen, vi svenskar eller\r\ninvånarna i u-världen?</pre><pre>Några åtgärder med anledning av kampanjen\r\nutöver att understryka att den sker i samarbete med\r\nalla de svenska biståndsmyndigheterna, tänker jag\r\ninte vidta. Däremot tycker jag att det är bra att jag\r\nfått detta tillfälle att förklara bakgrunden till\r\ninformationssatsningen om det svenska biståndet.</pre><pre>Anf. 185  HARRIET COLLIANDER\r\n(nyd):</pre><pre>Herr talman! Biståndsminister Alf Svensson! Jag\r\ntackar statsrådet för svaret. Det var väntat.</pre><pre>SIDA påstår dock att det är regeringen som har\r\ngjort beställning om den här\r\ninformationskampanjen hos SIDA. Jag tycker att\r\ndet gör saken ännu värre att det är regeringen som\r\nhar beställt annonskampanjen i dagstidningar och\r\ntunnelbanor. SIDA är en organisation som har fått\r\nutstå mycket kritik och som blivit ifrågasatt inte\r\nminst av Riksrevisionsverket som nagelfor\r\nmyndigheten senast 1988.</pre><pre>Revisionen sköt in sig på tre revisionsfrågor som\r\nalla hade som mål att analysera SIDA:s förmåga att\r\nlära sig av gjorda erfarenheter. RRV kunde\r\nkonstatera att de formulerade biståndsmålen\r\nuppfattades vagt, att kostnadsmedvetandet var\r\ndåligt, att kunskaps- och erfarenhetsåterföringen\r\nfungerade dåligt och att det också fanns interna\r\nhinder för organisationens förmåga att förändra\r\nsig.</pre><pre>Revisionsrapporten ifrågasatte också ledarskapet.\r\nVad gjorde den socialdemokratiska regeringen när\r\nverkschefen Carl Thams förordnande löpte ut? Jo,\r\nden förlängde det några månader före riksdagsvalet\r\n1991.</pre><pre>RRV pekade också på att det inom SIDA finns en\r\nföreställning om att kunskap sprids uppifrån och\r\nner i organisationen. Det beror på att de flesta\r\nhandläggarna har arbetat under lång tid på SIDA\r\noch att det är ur den gruppen som cheferna har\r\nrekryterats. Ett sådant synsätt, menade RRV, leder\r\ntill att ledningen till slut blir isolerad och inte kan ta\r\ntill sig vad som verkligen händer ute i\r\nproduktionen, dvs. ute i verkligheten.</pre><pre>Det har inte hänt speciellt mycket inom SIDA\r\nsedan 1988. SIDA är en koloss på lerfötter som\r\nstatsrådet och den borgerliga regeringen vill\r\nförsöka göra trovärdig genom att anslå fem\r\nmiljoner under vardera tre år för information om\r\nverksamheten.</pre><pre>Det handlar alltså om 15 miljoner av\r\nskattebetalarnas pengar som inte går till något\r\nsubstantiellt. Det är inte bara jag som blir rasande\r\nnär jag öppnar tidningen och möter dessa\r\nhelsidesannonser med porträtt på svenska\r\nmedborgare som ovetande har hjälpt människor i\r\ntredje världen. I tunnelbanan är folk på väg att\r\nramla ner mellan spåren när de skall läsa det\r\nfinstilta. Det är inte märkligt att kampanjen\r\nkommer nu när SIDA är mer ifrågasatt än\r\nnågonsin. Man uppfattar inte kampanjen som\r\nsaklig information från myndigheten, utan tyvärr\r\nsom politisk propaganda från statsrådet och\r\nregeringen.</pre><pre>Anf. 186  TREDJE VICE TALMANNEN:</pre><pre>Tiden är ute för detta inlägg. Ordet går till\r\nstatsrådet Alf Svensson.</pre><pre>Anf. 187  Statsrådet ALF SVENSSON\r\n(kds):</pre><pre>Herr talman! Det är ju något märkligt att Harriet\r\nColliander siktar in sig så mycket på vad\r\nrevisorerna har tyckt om SIDA. Kunde det inte\r\nräcka med vad det egna partiet Ny demokrati har\r\ntyckt? Jag skulle nästan våga säga att med de\r\nattacker som Harriet Collianders partikamrater har\r\nbestått SIDA och biståndsverksamheten med, har\r\nvi ju sett det än mer nödvändigt att gå ut och\r\ninformera om att verksamheten i mångt och mycket\r\när mycket god. Så är det i de flesta fall.</pre><pre>Jag skulle vilja säga att Harriet Colliander nästan\r\nhar tvingat fram den här typen av\r\ninformationsverksamhet genom sitt och sitt partis\r\nohemula attackerande av en verksamhet som, när\r\nden bedöms av OECD och DAC, får högsta betyg.\r\nMen det ligger i Nydemokraternas intresse att tala\r\nom SIDA som något eländigt som katten har släpat\r\nin i de finaste regeringssalongerna.</pre><pre>SIDA gör naturligtvis fel. Det gör Harriet\r\nColliander och jag och våra resp. partier också.\r\nMan skall dock inte alltid sikta in sig på det som är\r\nfelaktigt utan man skall försöka se det som är bra.\r\nDet är massor som är bra och som man kan fixera\r\nsig vid när det gäller SIDA.</pre><pre>Anf. 188  HARRIET COLLIANDER\r\n(nyd):</pre><pre>Herr talman! Statsrådet! Fem miljoner har avsatts\r\nför särskilda informationsåtgärder. Jag förmodar\r\natt det är dessa fem miljoner vi pratar om. Av dessa\r\nfem miljoner går en miljon till årets\r\nannonskampanj i tidningar och på tunnelbanan.</pre><pre>Jag vill här anknyta till den fråga statsrådet ställde\r\ntill mig i slutet av sitt anförande. Det gäller vem\r\nsom drabbas hårdast av en lågkonjunktur -- vi\r\nsvenskar eller invånarna i u-världen. Som\r\nstatsrådet vet är nöden på sina håll i världen i det\r\nnärmaste obeskrivlig, exempelvis i Somalia. Jag\r\nundrar var etiken och moralen finns när man ödar\r\nen miljon kronor på annonser om SIDA:s\r\nförträfflighet i stället för att använda pengarna till\r\nverkligt bistånd. De allra flesta i Sverige skulle säga\r\n''ja'' till att ge pengarna till svältande somalier i\r\nflyktinglägren i Kenya eller Etiopien. I Etiopen kan\r\nman med en miljon kronor hjälpa tusen människor\r\nunder ett år. Sverige har varit njuggt mot Somalia.\r\nRegeringen vägrar att bistå med FN-trupper för att\r\nsäkra matleveranserna. Regeringen vägrar alltså\r\nkatastrofhjälp. Var finns etiken och moralen i att\r\nunder några veckor bränna i väg en miljon kronor?</pre><pre>Anf. 189  TREDJE VICE TALMANNEN:</pre><pre>Jag ber debattörerna att respektera de fastställda\r\ntidsgränserna.</pre><pre>Anf. 190  Statsrådet ALF SVENSSON\r\n(kds):</pre><pre>Herr talman! Jag har väldigt svårt att tro att Harriet\r\nColliander egentligen menar det som hon här\r\npåstår. Jag har följt Ny demokratis framväxt och\r\nverksamhet. Är det någon som har haft klart för sig\r\natt det krävs information, annonsering och\r\npropaganda så är det Ny demokrati. Hur mycket\r\nbrände inte Nydemokraterna av på annonser i\r\nkvällspress och övrig press under denna sommar för\r\natt informera om sin verksamhet? Jag tror att de\r\nflesta av oss tyckte att man får lov att ha förståelse\r\nför detta.</pre><pre>När det gäller SIDA:s verksamhet och\r\nbiståndsverksamhet över huvud taget är jag\r\nbergfast övertygad om att den kan existera på\r\nnuvarande nivå så länge vi håller svenska folket\r\ninformerat om vad vi gör och vad vi vill. Det är\r\ndärför vi informerar. Det är förvisso icke så att vi\r\nbränner pengar för att vi tycker att det är roligt. Vi\r\ngör dessa satsningar för att -- möjligen trots Harriet\r\nCollianders ogillande -- hålla biståndet på den\r\nnuvarande nivån. Man måste då se till att nå\r\nopinionen. Det sker inte bara via annonser, utan\r\ndet sker t.ex. också via skolinformatörer.</pre><pre>Anf. 191  HARRIET COLLIANDER\r\n(nyd):</pre><pre>Herr talman! Statsrådet! I Ny demokrati vill vi att\r\npengarna skall användas ändamålsenligt. Det är\r\nskattebetalarnas pengar som används, inte någon\r\nannans. Man kan tycka att diskussionen\r\ninformation kontra verkligt bistånd är att blanda\r\nihop äpplen och päron. Det tycker emellertid inte\r\njag.</pre><pre>Statsrådet sade i somras i en debatt med Ian\r\nWachtmeister på partiveckan i Sundsvall att det är\r\nde allra fattigaste som skulle få betala Ny\r\ndemokratis krav på en minskning av\r\nbiståndsanslaget. Jag måste då fråga statsrådet: Är\r\ndet inte så att det är de allra fattigaste i Afrika som\r\nnu får betala SIDA:s och regeringens politiska\r\npropaganda?</pre><pre>Anf. 192  Statsrådet ALF SVENSSON\r\n(kds):</pre><pre>Herr talman! Jo, men efter den här duellen med\r\nHarriet Colliander har jag fått ytterligare anledning\r\natt informera om biståndets roll, betydelse och\r\nnödvändighet. Det tar naturligtvis resurser. Ingen\r\nverksamhet i ett modernt land som Sverige kan leva\r\ni tysthet och skugga. Det måste spridas\r\ninformation, och det är detta vi har sysslat med för\r\natt upprätthålla biståndsnivån. Om den skall\r\ntrappas ner i den omfattning som vissa\r\nNydemokrater -- i alla fall -- av och till -- föreslår\r\nkommer det att finnas ännu mindre att satsa på de\r\nsämst ställda.</pre><pre>Den här annonskampanjen gav faktiskt SIDA\r\nkontakter. Jag har hört att man fick 250 kontakter.\r\nMånga beställde material och visade intresse. Man\r\nlyckades alltså med kampanjen. Man brände inte\r\nbara i väg pengar utan man fick nya kontakter. Jag\r\ntror att det här var positivt. Man kan naturligtvis ha\r\nolika uppfattningar om utförandet av sådana här\r\nkampanjer. Det finns det emellertid lika många\r\nåsikter om som det finns människor.</pre><pre>Överläggningen var härmed avslutad.</pre><pre>35 §  Svar på fråga 1992/93:94 om Nicaragua och\r\nde mänskliga rättigheterna</pre><pre>Anf. 193  Statsrådet ALF SVENSSON\r\n(kds):</pre><pre>Herr talman! Kent Carlsson har frågat statsminister\r\nCarl Bildt om han under samtalen med president\r\nVioleta Chamorro tog upp frågan om en ny lag i\r\nNicaragua som kriminaliserar homosexualitet.\r\nFrågan har överlämnats till mig.</pre><pre>I juni i år ändrade Nicaraguas parlament strafflagen\r\ni en gentemot de homosexuella diskriminerande\r\nriktning. Lagens artikel 205 stadgar nu\r\nfängelsestraff för den som ''lockar till, verkar för,\r\npropagerar för eller på ett skandalartat sätt\r\npraktiserar sexuella relationer mellan personer av\r\nsamma kön''. Lagen har ännu inte trätt i kraft.</pre><pre>Jag deltog själv i samtalen mellan statsministern\r\noch president Chamorro. Frågan om lagen\r\ngentemot de homosexuella stod inte på\r\ndagordningen. Däremot aktualiserades den i andra\r\nsammanhang under vårt besök i Nicaragua. Vi fick\r\ndå beskedet att lagen inte var att betrakta som en\r\nlag mot homosexualitet, utan som en lag\r\ntillkommen för att skydda, särskilt kvinnor och\r\nbarn, mot sexuella trakasserier samt fysiska och\r\npsykiska övergrepp.</pre><pre>Från nicaraguansk sida instämde man dock i att\r\nlagrummet, såsom det utformats, kunde uppfattas\r\nsom diskriminerande gentemot homosexuella.\r\nLagparagrafen kan därför komma att ses över.</pre><pre>Därmed finns det också anledning för Sverige att\r\nfortsätta att följa denna fråga. I ett demokratiskt\r\nsamhälle får ingen individ diskriminineras för sin\r\nsexuella läggning. Detta gäller i den mån denna\r\nläggning inte leder till att andra skadas. Så som den\r\naktuella lagparagrafen utformats utgör den ett\r\nbeklagligt inslag i ett läge då Nicaragua uppvisar en\r\nallt större respekt för de mänskliga rättigheterna.</pre><pre>Anf. 194  KENT CARLSSON (s):</pre><pre>Herr talman! Jag tackar statrådet Alf Svensson för\r\ndetta svar. Jag har några kompletterande frågor.</pre><pre>Den lag som Nicaraguas parlament har antagit\r\nundertecknades i juli av president Chamorro. Den\r\nhar dock inte trätt i kraft ännu, eftersom man inte\r\nhar publicerat den i Nicaraguas motsvarighet till\r\nSvensk författningssamling.</pre><pre>Lagen stadgar fängelse i mellan ett och tre år. Vid\r\n''återfall'' kan straffet förlängas med mellan två och\r\nfyra år.</pre><pre>Av svaret framgår att man inte tog upp frågan\r\ndirekt med president Chamorro, vilket jag förvånar\r\nmig över. Det är ju presidenten som formellt har\r\nundertecknat lagen. Norges statsminister tog upp\r\nfrågan direkt vid sina samtal med president\r\nChamorro. Det vore intressant att få veta varför\r\nman inte tog upp frågan på högsta nivå, direkt\r\nmellan statsministern och president Chamorro.</pre><pre>Statstådet säger i svaret att man tog upp frågan i\r\nannat sammanhang. Det vore intressant att få veta\r\npå vilken nivå frågan togs upp. Var det på\r\nministernivå eller på tjänstemmannanivå? Det här\r\när nämligen en markering från svensk sida om hur\r\nviktig man anser att frågan är. Jag hoppas att det\r\nbakom formuleringen ''aktualiserades den i andra\r\nsammanhang'' döljer sig det faktum att man tog upp\r\nfrågan på ministernivå.</pre><pre>Det framgår inte riktigt klart av svaret om man vid\r\nde samtal man hade i denna fråga tydligt markerade\r\ngentemot den nicaraguanska regeringen att vi ser\r\nden här lagstiftningen som ett allvarligt och kraftigt\r\ningrepp i de mänskliga rättigheterna. Gjorde man\r\nen sådan tydlig markering?</pre><pre>Anf. 195  Statsrådet ALF SVENSSON\r\n(kds):</pre><pre>Herr talman! Jag skall rättframt och ärligt berätta\r\nför Kent Carlsson att jag inte var underkunnig om\r\nden här lagen när jag satt öga mot öga med\r\npresident Chamorro. Jag blev underkunnig om den\r\nefter samtalet.</pre><pre>Jag vet att man på ministernivå tog upp frågan med\r\npresident Chamorro. Vad som då sades vet jag\r\ndäremot inte. Jag vet emellertid också att, om jag\r\nfår använda uttrycket, mina tjänstemän som var\r\nmed i delegationen tog upp frågan. Åtskillig tid av\r\npresskonferensen ägnades åt denna fråga -- om jag\r\nhar blivit rätt underrättad. President Chamorro\r\nblev således helt klart underkunnig om vad vi\r\ntycker på ministernivå, på tjänstemannanivå och\r\nfrån svenska mediers sida.</pre><pre>Lagen har dock funnits tidigare. Den fanns även\r\nunder sandinisternas epok. Det är en gammal\r\nstrafflag som har aktualiserats. Det har i huvudsak\r\nvarit kvinnorna som har drivit på för att man skall\r\nha den här typen av lagstiftning. Syftet har mera\r\ngenerellt varit att skydda framför allt barn och\r\nkvinnor mot sexuella trakasserier. När man\r\npresenterar lagförslaget säger man att den inte\r\nriktas i synnerhet mot de homosexuella.</pre><pre>Anf. 196  KENT CARLSSON (s):</pre><pre>Herr talman! Oavsett om det är sandinister eller\r\nandra som styr Nicaragua skall vi markera vår ovilja\r\noch avsky mot att man gör ingrepp i de mänskliga\r\nrättigheterna.</pre><pre>Den här lagstiftningen riktar sig mot homosexuella\r\npersoner. Jag förstår att det kan behövas skydd för\r\nminderåriga och mot våldtäkter och annat\r\nvåldförande, men i så fall skriver man inte en lag på\r\ndet sätt som Nicaraguas parlament har fattat beslut\r\nom -- och som president Chamorro har skrivit\r\nunder.</pre><pre>Det var intressant att höra att frågan har förts upp\r\npå ministernivå. Det vore då intressant att få reda\r\npå vilken minister i den svenska regeringen som har\r\ntagit upp frågan.</pre><pre>Vi har en utrikesförvaltning som förbereder den\r\nhär typen av besök. Det är märkligt att den inte har\r\nuppmärksammat frågan, eftersom den har varit\r\nuppe i många sammanhang.</pre><pre>Jag vill åter fråga om man från svensk sida tydligt\r\noch klart markerade att vi ser den här typen av\r\nlagstiftning, med denna utformning, som stridande\r\nmot de mänskliga rättigheterna.</pre><pre>Anf. 197  Statsrådet ALF SVENSSON\r\n(kds):</pre><pre>Herr talman! Jag kan svara ett mycket klart och\r\nentydigt ''ja'' på den frågan. Vi har också talat med\r\nvår ambassad i Managua och gett direktiv om att\r\nman där fortsättningsvis skall följa den här frågan.\r\nDet har sagts mig att det för närvarande inte pågår\r\nnågon direkt debatt i Nicaragua i ärendet. Det gör\r\ndet naturligtvis litet svårare för ambassaden att\r\nfölja den direkta interna utvecklingen i Nicaragua.</pre><pre>Vår inställning är klar. Vi kommer att göra vad vi\r\nkan för att påverka. Vi har naturligtvis inte\r\nmöjlighet att ändra lagen, men vi kan tala om vad\r\nvi tycker. Det har vi gjort, och det kommer vi också\r\natt göra i fortsättningen.</pre><pre>Anf. 198  KENT CARLSSON (s):</pre><pre>Herr talman! Avslutningsvis vill jag tacka för dessa\r\nytterligare upplysningar.</pre><pre>Det är viktigt att man från utrikesförvaltningen --\r\nsom tidigare tydligen har sumpat frågan -- följer\r\ndenna fråga. Det som är mest aktuellt är om lagen\r\npubliceras i Nicaraguas författningssamling,\r\neftersom den då börjar gälla. I det läget finns det\r\nväl anledning för regeringen att ta upp frågan i\r\ndirekta samtal med den nicaraguanska regeringen\r\nför att se till att det läggs fram förslag om\r\nförändringar i den nicaraguanska strafflagen.</pre><pre>Anf. 199  Statsrådet ALF SVENSSON\r\n(kds):</pre><pre>Herr talman! Låt mig bara säga att jag nog inte kan\r\ngå med på att utrikesförvaltningen har sumpat\r\nfrågan. Jag sade att det var jag själv som inte har\r\ngjort mig underkunnig. Det kan ju ha legat på mig\r\noch inte på förvaltningen.</pre><pre>Anf. 200  KENT CARLSSON (s):</pre><pre>Herr talman! Jag sade att utrikesförvaltningen hade\r\n''sumpat'' frågan, eftersom man i sitt\r\nförberedelsearbete inte har uppdaterat sig när det\r\ngäller vad som har hänt i Nicaragua. I den\r\nregeringsförklaring som den borgerliga regeringen\r\navgav förra hösten betonade man frågan om\r\nmänskliga rättigheter oerhört mycket. Om den\r\nnorska utrikesförvaltningen klarar av detta är det\r\nmärkligt att den svenska inte har gjort det. Jag\r\ntycker att ministern skall prata med\r\nutrikesministern och utrikesförvaltningens\r\ntjänstemän.</pre><pre>Överläggningen var härmed avslutad.</pre><pre>36 §  Svar på fråga 1992/93:97 om Guatemala</pre><pre>Anf. 201  Statsrådet ALF SVENSSON\r\n(kds):</pre><pre>Herr talman! Bertil Måbrink har frågat mig på\r\nvilket sätt regeringen avser att medverka till att\r\nskapa ett sådant internationellt tryck på regimen i\r\nGuatemala att den infriar sina utfästelser att stoppa\r\nmilitärens övergrepp.</pre><pre>MR-läget i Guatemala är allvarligt och oroande. En\r\nav orsakerna härtill är det nu mer än 30-åriga\r\ninbördeskriget, som fortfarande inte har kunnat\r\nbiläggas. De förhandlingar som nu beklagligtvis för\r\ntillfället avstannat påbörjades efter en\r\növerenskommelse i Oslo 1990 mellan regeringen\r\noch gerillan. En rad punkter står på dagordningen\r\nför dessa förhandlingar, varav de viktigaste rör\r\nmänskliga rättigheter, arméns roll samt\r\nursprungsbefolkningarnas situation och ställning.</pre><pre>Det är en skyldighet för regeringar i varje land att\r\nrespektera de mänskliga rättigheterna. Det är\r\ndärmed också den guatemalanska regeringens\r\nansvar att fullt ut förhindra och beivra\r\nvåldshandlingar samt tillse att strafflösheten\r\nupphör. President Serrano har vid olika tillfällen\r\nklart uttalat att straffriheten skall upphöra. Den\r\nsvenska regeringen stödjer, bl.a. genom bidrag till\r\nden guatemalanske MR-ombudsmannens\r\nfältorienterade verksamhet, denna ambition.\r\nSverige fortsätter också att i övrigt bevaka hur MR-\r\nläget utvecklas i stort samt hur presidentens\r\nuttalanden följs upp i praktiken. Sverige har\r\ndessutom under sitt medlemskap i FN:s MR-\r\nkommission arbetat aktivt för att Guatemala skall\r\nbehandlas under den dagordningspunkt som tar\r\nupp ''kränkningar av de mänskliga rättigheterna'' i\r\nenskilda länder.</pre><pre>Valet av Rigoberta Menchu till årets\r\nfredspristagare är ett erkännande av dem som med\r\nfredliga medel kämpar mot förtryck och som värnar\r\nde mänskliga rättigheterna. Det är den svenska\r\nregeringens förhoppning att fredsprocessen i\r\nGuatemala skall påverkas konstruktivt av\r\nuppmärksamheten kring fredspriset. Vi hoppas\r\nockså kunna ta emot fredspristagarinnan på\r\nofficiell nivå i Sverige i samband med att hon\r\nmottar priset i Oslo.</pre><pre>Ytterligare ett positvt inslag i utvecklingen i\r\nGuatemala är den överenskommelse om\r\nflyktingåtervändande som nyligen träffats mellan\r\nGuatemalas regering och representanter för de\r\nguatemalanska flyktingarna i Mexico.\r\nÖverenskommelsen är unik i sitt slag i\r\nCentralamerika. Konstruktiva bidrag från såväl de\r\nguatemalanska intressenterna som från FN och\r\nnågra ambassader, däribland den svenska, har lett\r\ntill att överenskommelsen kunnat undertecknas.\r\nDet är nu viktigt att den genomförs på avsett sätt\r\noch att den respekteras fullt ut av parterna och av\r\növriga inblandade. Den svenska regeringen\r\nkommer att nära följa och stödja avtalets\r\ngenomförande.</pre><pre>Överenskommelsen visar att det finns utrymme för\r\nytterligare framsteg inom ramen för fredsprocessen\r\ni Guatemala. En hållbar uppgörelse vid\r\nförhandlingsbordet mellan regeringen och gerillan\r\nskulle påtagligt förbättra läget för de mänskliga\r\nrättigheterna i landet. Sverige kommer att fortsätta\r\natt stödja processen. Vi ser tecken på att FN kan\r\nkomma att spela en roll i själva genomförandet av\r\nett fredsavtal.</pre><pre>Erfarenheterna inte minst från El Salvador visar på\r\nden opartiska, konstruktiva och positiva roll som\r\nFN kan spela i olika faser av en fredsprocess.</pre><pre>Viktigt för fredsprocessen i Guatemala är också att\r\nCentralamerika i övrigt får en positiv utveckling.\r\nSverige deltar därför aktivt med stöd, inte minst till\r\nNicaragua och El Salvador, för att fredsprocesserna\r\ndär skall krönas med framgång. En utveckling mot\r\nfred, demokrati och en respekt för de mänskliga\r\nrättigheterna är målet för vårt politiska och\r\nekonomiska stöd till fredsprocessen i\r\nCentralamerika.</pre><pre>Anf. 202  BERTIL MÅBRINK (v):</pre><pre>Herr talman! Jag tackar biståndsministern för\r\nsvaret. Jag tycker att dess innehåll är bra, och\r\nSveriges agerande bör få fullt stöd.</pre><pre>Det är naturligtvis bra att nobelfredspristagarinnan\r\nkommer från Guatemala, men vi får inte glömma\r\nbort att konflikten handlar om hur hela det\r\nguatemalanska samhället är uppbyggt. 80 % av\r\nGuatemalas befolkning är indianer, men de har\r\ningen makt och inget inflytande. Ett helt annat\r\nfolkslag utövar makten och förtrycker indianerna.\r\nSå länge man inte har löst detta problem kommer\r\nnaturligtvis brotten mot de mänskliga rättigheterna\r\natt fortgå.</pre><pre>Jag tror att vi kan vara överens om att det\r\nförhållandet att 45 000 människor nu kan få\r\nåtervända till sitt hemland Guatemala inte i och för\r\nsig är en garanti för en förbättring av läget\r\nbeträffande de mänskliga rättigheterna. Det gäller\r\natt hela tiden hålla ögonen på regimen. Inte heller\r\när det förhållandet att fredspristagarinnan kommer\r\nfrån Guatemala någon garanti för ett förbättrat läge\r\nbeträffande de mänskliga rättigheterna. Vi vet att\r\ntvå av hennes medarbetare kidnappades, men\r\nlyckligtvis klarade de sitt liv den här gången.</pre><pre>Första halvåret 1992 avrättades 399 människor av\r\nregimens dödspatruller, av polisen och av militären.\r\nJag tycker att det är bra att regeringen och bistånds-\r\noch rättighetsministern bevakar detta på olika plan\r\nnationellt och internationellt.</pre><pre>Anf. 203  Statsrådet ALF SVENSSON\r\n(kds):</pre><pre>Herr talman! Det gläder mig att Bertil Måbrink och\r\njag är överens om att allt icke är som det borde vara\r\noch att garantier inte existerar, trots att det nu finns\r\nmöjlighet för 45 000 att återvända.</pre><pre>Jag tycker ändå att det finns anledning, vilket också\r\nframkom i det som Bertil Måbrink sade, att se en\r\ndel positiva tecken. Men frågan får inte släppas\r\nmed detta konstaterande, utan vi måste naturligtvis\r\nfortsättningsvis hålla ett tryck på regeringen.</pre><pre>Jag kan försäkra att vi tog upp denna fråga också\r\nnär vi hade besök av Violetta Chamorro. Det har\r\ntagits upp av utrikesministern i Djakarta. Som jag\r\nnämnde i mitt första svar har Sverige i FN:s MR-\r\nkommission understrukit nödvändigheten av att\r\nman ger situationen i Guatemala, enkelt uttryckt,\r\nhögsta prioritet.</pre><pre>Det finns, som sagt, åtskilligt ytterligare att göra,\r\nmen Sverige är rejält involverat i arbetet på att\r\nockså Guatemala i Mellanamerika skall få drägliga\r\nförhållanden.</pre><pre>Anf. 204  BERTIL MÅBRINK (v):</pre><pre>Herr talman! Jag är överens med biståndsministern\r\nockså om det här sista. Även jag tycker naturligtvis\r\natt fredsprocessen i Nicaragua och El Salvador har\r\nbetydelse för utvecklingen mot demokrati i\r\nGuatemala. Jag betvivlar alltså inte\r\nbiståndsministerns och regeringens engagemang i\r\nden här frågan.</pre><pre>Överläggningen var härmed avslutad.</pre><pre>37 §  Svar på fråga 1992/93:98 om\r\nbiståndsarbetares löner m.m.</pre><pre>Anf. 205  Statsrådet ALF SVENSS0N (kds):</pre><pre>Herr talman! Bertil Måbrink har frågat mig om\r\nregeringen avser att företa en översyn av\r\nbiståndsarbetares löner och förmåner.</pre><pre>Bertil Måbrink citerar uppgifter från en artikel i\r\ntidningen IDAG från den 4 oktober. Enligt denna\r\nskulle kostnaderna för SIDA-anställda uppgå till\r\n700 000--1 000 000 kr. Vad som inte klart framgår av\r\nartikeln är att dessa siffror avser de totala\r\nkostnaderna för det svenska biståndskontoret i\r\nAngola dividerat med antalet anställda svenskar på\r\nkontoret. I summan ingår löner och\r\nlönebikostnader plus andra kostnader som t.ex.\r\nhyror, kontorsutrustning och löner för\r\nlokalanställda.</pre><pre>För SIDA-tjänstemän som tjänstgör vid\r\nbiståndskontoren gäller normala statliga löner.\r\nLönerna beskattas i Sverige.</pre><pre>Vid sidan om lönerna utgår också vissa\r\nutlandsförmåner. Dessa regleras i särskilda avtal\r\nsom förhandlats fram mellan Statens\r\narbetsgivarverk och de centrala\r\npersonalorganisationerna.</pre><pre>Personal som arbetar för enskilda organisationer\r\nhar varierande anställningsvillkor. Vissa har s.k.\r\nvolontärlön, som är låg. Andra har för svensk\r\nbiståndspersonal mer ''marknadsmässiga'' löner.\r\nDessa löner är normalt sett skattebefriade i\r\nSverige.</pre><pre>Med anledning av tidningsartiklarna i Expressen\r\noch IDAG har jag begärt och fått information från\r\nSIDA om SIDA:s lönepolitik och kostnader för\r\nutlandsstationerad personal. Den information jag\r\nfått ger mig ej anledning att företa en översyn av\r\nbiståndsarbetarnas löner och förmåner.</pre><pre>Anf. 206  BERTIL MÅBRINK (v):</pre><pre>Herr talman! Jag tackar också för det här svaret.\r\nJag tar upp den här frågan därför att det är mycket\r\nav skall och av hugg och slag mot SIDA, vilket man\r\ndär faktiskt inte förtjänar. Jag anser i motsats till\r\nmånga andra att SIDA är en effektiv organisation\r\nmed en mycket väl kvalificerad personal, som utför\r\nett fantastiskt arbete under mycket svåra\r\nförhållanden.</pre><pre>Jag tycker också att detta förtjänar att omtalas,\r\nkanske i annons eller på annat sätt -- jag ser inte\r\nnågot fel i det. Jag har tagit upp detta bl.a. därför\r\natt kritiken inte skall få stå oemotsagd. Men jag tror\r\nändå att det ligger ett problem i lönefrågan.</pre><pre>Tidningen IDAG redovisar att det är stor\r\nlöneskillnad mellan å ena sidan volontärer, som\r\nutför ett fantastiskt arbete till en kostnad av 175 000\r\nkr. per år, och å andra sidan SIDA-arbetare, som\r\nkostar mellan 700 000 och 1 miljon kronor.\r\nKonsulterna är enligt min uppfattning det stora\r\nproblemet, som man bör titta ytterligare en gång\r\npå. För en sådan är kostnaden 1--2 miljoner kronor.</pre><pre>Men det finns ytterligare ett problem, som jag är\r\nlitet förvånad över att biståndsministern inte\r\nnämner i dag, nämligen att beträffande hela Afrika,\r\nvilket påpekades av riksdagens revisorer\r\nhäromåret, belastas biståndsanslaget också med\r\nUD:s ambassadkostnader. Jag tycker att vi bör ta\r\nytterligare en funderare på om det kan vara riktigt\r\natt använda biståndsanslaget på detta sätt, bl.a.\r\nmed tanke på att man nu skall skära ned det. Detta\r\nmåste klaras ut och renodlas.</pre><pre>Såvitt jag vet finns det en grupp på UD som skall\r\nse över biståndsrollerna mellan UD och SIDA. Vad\r\nhar det blivit av den?</pre><pre>Anf. 207  Statsrådet ALF SVENSSON\r\n(kds):</pre><pre>Herr talman! Jag vill gärna säga att jag tycker att\r\ndet är bra att dessa frågor ställs. Också jag tycker\r\natt det är trist med skallet mot SIDA och dess\r\npersonal, för SIDA gör i mångt och mycket\r\nutomordentliga insatser. Som jag sade tidigare\r\nbetygsätts SIDA av OECD:s organ DAC och får ett\r\nhögt betyg.</pre><pre>Det är naturligtvis tufft att jobba i en organisation\r\ndär kritiken är så pass enveten. Inte blir SIDA\r\nbättre av dessa attacker.</pre><pre>Som svar på den sista frågan, herr talman, vill jag\r\nsäga att vi är inriktade på en integrering mellan\r\nambassader och biståndskontor för att bättre\r\ntillvarata varandras resurser. Jag menar att den\r\nintegreringen är mycket betydelsefull. Jag tror att\r\nden är nödvändig när vi skall skära ner, och man är\r\nfrån båda håll inriktad på att göra något positivt av\r\nden.</pre><pre>Det pågår en utredning, som skall lägga fram sitt\r\nresultat den 15 december. Jag tror faktiskt att den\r\nkommer att hjälpa oss åtskilligt när det gäller att\r\nstrama upp och kanske också delvis strukturera om\r\nvår biståndsgivning.</pre><pre>Vad gäller lönerna är det viktigt att det inte bara\r\ngäller dem som är utskickade från SIDA eller från\r\nnågon av de andra myndigheterna, utan samma\r\navtal och förmåner gäller för dem som är\r\nutskickade från UD över huvud taget. Vi kan inte\r\nha någon diskrepans mellan dem som är anställda\r\npå biståndskontoret och dem som är anställda på\r\nambassaden.</pre><pre>Det är viktigt för mig att få understryka att det\r\nförhållandet att lönerna blir så höga beror på att\r\nman räknar in bostad, fri skolgång för barnen, fri\r\nläkarvård, ersättning för tandläkarkostnader,\r\nsemesterhemresa, av och till fördyrade\r\nlevnadsomkostnader och ersättning för make eller\r\nmaka, som utgår om vederbörande inte har egen\r\ninkomst.</pre><pre>Det är inte rim och reson i att, som tidningarna gör,\r\nbunta ihop allt detta och kalla det lön. Det är\r\nnaturligtvis mer än så. Det kostar för människor att\r\nlämna bostad och bohag här och att resa ut till ett\r\nu-land för att göra en insats där.</pre><pre>Anf. 208  BERTIL MÅBRINK (v):</pre><pre>Herr talman! Riksdagens revisorer gjorde ingen\r\nvärdering, som tidningen IDAG påstod. Det är en\r\norättvis beskyllning. De redovisade bara det\r\nfaktiska läget. Jag tycker att också detta skall föras\r\ntill protokollet.</pre><pre>Både UD:s ambassadpersonal och SIDA:s personal\r\nbelastar biståndsbudgeten. Man räknade fram vad\r\nden här personalen i genomsnitt kostar per år, och\r\nman kom då fram till 1 miljon kronor. Jag menar att\r\ndet här är en orättvisa gentemot SIDA. Det här bör\r\nklargöras och renodlas på ett bättre sätt.\r\nGenomsnittligt kommer SIDA-lönerna då kanske\r\ninte upp till de här siffrorna utan ned på en helt\r\nannan nivå. Det är såvitt jag förstår stor skillnad\r\nmellan UD:s ambassadpersonals och den anställda\r\nSIDA-personalens löner och förmåner.\r\nKonsulterna är ett annat problem.</pre><pre>Anf. 209  Statsrådet ALF SVENSSON\r\n(kds):</pre><pre>Herr talman! Jo, jag menar att de är desamma. De\r\nhar samma avtal, och förmånerna är desamma för\r\nsamma kategorier av arbetstagare. Om man på\r\nSIDA eller på något annat håll anställer en\r\ncivilingenjör, skall vederbörande ha lön och\r\nytterligare till det de omkostnader som det medför\r\natt ta en arbetsuppgift i Afrika, Asien eller\r\nLatinamerika.</pre><pre>Jag tror egentligen inte att svenska folket har så\r\nförfärligt svårt att förstå detta. När det presenteras\r\nsom om hela miljonen vore lön är det klart att folk\r\nreagerar. Men så är det alltså inte.</pre><pre>När det sedan gäller konsulterna är det naturligtvis\r\nså att de kan irritera folk. Men då är det mycket\r\nviktigt att säga att SIDA från näringslivet,\r\norganisationer, Riksbanken, universitet och\r\nhögskolor, lantmäteri osv. naturligtvis köper\r\nkonsultuppdrag därför att man inte kan hålla sig\r\nmed all expertis själv. Kan man bringa ner de\r\nkostnaderna vore mycket vunnet. Men jag tror att\r\ndet är svårt.</pre><pre>Anf. 210  BERTIL MÅBRINK (v):</pre><pre>Herr talman! Traktamenten och liknande är\r\ndesamma för ambassadspersonal och SIDA-\r\npersonal. Men lönerna -- det finns ju också en\r\nsådan del -- varierar väl? En ambassadör har inte\r\nsamma lön som en handläggare på ett\r\nbiståndskontor. Det finns en skillnad där. Men om\r\nman tar ut hela kostnaden på biståndsbudgeten, har\r\nman räknat ut ett genomsnitt och kommit fram till\r\nen miljon. Det är inte rättvisa enligt min\r\nuppfattning.</pre><pre>Jag har en interpellation färdig till\r\nbiståndsministern om neddragningen av\r\nbiståndsanslaget. Vi får tillfälle att återkomma och\r\ndiskutera detta med litet mer tid till vårt\r\nförfogande. Den frågan kommer.</pre><pre>Överläggningen var härmed avslutad.</pre><pre>38 §  Svar på fråga 1992/93:99 om\r\nkatastrofbistånd till Vietnam</pre><pre>Anf. 211  Statsrådet ALF SVENSSON\r\n(kds):</pre><pre>Herr talman! Bertil Måbrink har frågat mig\r\nhuruvida regeringen avser anslå katastrofbistånd\r\ntill Vietnam med anledning av de svåra\r\növersvämningar som inträffat i de centrala delarna\r\nav landet i början av oktober i år.</pre><pre>Nyligen hemkommen från ett besök i Vietnam, vill\r\njag säga att jag imponeras av de insatser som görs\r\nför att förändra det ekonomiska systemet i\r\nmarknadsekonomisk riktning. Det svenska\r\nbiståndet förefaller härvidlag utgöra ett effektivt\r\nstöd.</pre><pre>De översvämningar som föranlett Bertil Måbrinks\r\nfråga inträffade alldeles innan mitt besök i\r\nVietnam. Hösttyfonernas härjningar har i år\r\nuppenbarligen varit vida allvarligare än under\r\nnormala år. Avsevärd materiell skadegörelse\r\ntillsammans med dödsoffer bland människor och\r\ndjur har konstaterats.</pre><pre>Regeringen är väl medveten om det mänskliga\r\nlidande som överallt omger oss, och som vi alla\r\nständigt påminns om, i form av katastrofer,\r\nantingen orsakade av naturens egna nycker eller av\r\nmänniskan själv. Viljan att hjälpa finns naturligtvis.\r\nMen hjälpbehoven är för närvarande mycket stora,\r\nvilket nödvändigtvis sätter gränser för vårt\r\nengagemang. I Vietnams fall utgår för närvarande\r\nredan ett icke obetydligt katastrofbistånd. Stödet\r\nägnas huvudsakligen FN:s flyktingkommissaries\r\noch Diakonias aktiviteter i Vietnam. För 1992\r\nberäknas detta stöd att uppgå till ca 15 miljoner\r\nkronor.</pre><pre>Ännu har vi inte nåtts av någon internationell\r\nappell i det aktuella fallet. Då en sådan föreligger\r\nkommer den att behandlas på vederbörligt sätt.\r\nHärvid kommer dessa behov naturligtvis att vägas\r\nmot andra trängande behov av katastrofhjälp.</pre><pre>Mot bakgrund av dessa omständigheter ser jag mig\r\nförhindrad att nu göra någon utfästelse om\r\nytterligare bidrag till katastrofoffer i Vietnam.</pre><pre>Anf. 212  BERTIL MÅBRINK (v):</pre><pre>Herr talman! Jag tackar biståndsministern också\r\nför detta svar. Jag är litet besviken på att jag inte\r\nkunde få ett mer konkret svar. Det sägs ju att\r\növersvämningskatastrofen är den värsta som har\r\nskett på 70 år i Vietnam, och det säger inte litet.\r\nÖversvämningarna har åstadkommit mycket stor\r\nskada, och vi vet att Vietnam är ett mycket fattigt\r\nland.</pre><pre>Vietnam har nu också har ändrat sin ekonomiska\r\npolitik så att det sker en dynamisk ekonomisk\r\nutveckling. Denna katastrof kan innebära att denna\r\nutveckling bromsas upp, och det tror jag skulle vara\r\nmycket olyckligt.</pre><pre>Jag tolkar svaret så, att kommer det en begäran\r\nfrån någon internationell organisation -- det skulle\r\nsåvitt jag förstår i så fall vara fråga om FN eller\r\nnågot av dess organ -- skulle Sverige vara berett att\r\npositivt pröva den begäran. Har det kommit någon\r\nbegäran från Vietnams regering till den svenska\r\nregeringen? Om det har gjort det förstår jag att de\r\nhar fått samma svar. Det tycker jag är synd. Om\r\nVietnams regering har begärt en hjälpinsats tycker\r\njag att man skulle kunna ställa upp på en sådan.</pre><pre>Anf. 213  Statsrådet ALF SVENSSON\r\n(kds):</pre><pre>Herr talman! Att Vietnam har ändrat sin\r\nekonomiska politik är uppenbart, och det är, som\r\njag tidigare sade i svaret, glädjande. Jag tror förstås\r\ninte att denna utveckling kommer att stärkas eller\r\nbromsas upp, i varje fall inte i någon stor\r\nomfattning, av denna utomordentligt svåra\r\növersvämning. Jag vill gärna ha sagt, herr talman,\r\natt det var imponerande att se den idoghet som\r\nvietnameserna visar när det gäller att bygga upp och\r\nutveckla sitt land.</pre><pre>Regeringen har den policyn -- och jag tror att vi\r\nmåste hålla fast vid den -- att det är FN-appeller\r\nsom vi positivt tar upp och nästan i regel försöker\r\nmedverka i. Jag tycker faktiskt att det blir lättast\r\nockså för mottagarlandet om denna typ av insatser\r\neller åtgärder är samordnade av FN. Det är inte\r\nalltid lätt för ett mottagarland att hantera alla\r\nbilaterala relationer, inte minst vid en katastrof.</pre><pre>Anf. 214  BERTIL MÅBRINK (v):</pre><pre>Herr talman! Vi är överens om att samordnade\r\ninternationella insatser naturligtvis är nödvändiga\r\noch mer effektiva än om ett enskilt land skall gå in\r\nmed en liten del. Men i detta fall tycker jag ändå att\r\nSverige skulle kunna göra det.</pre><pre>Biståndsministern säger i svaret att det varit positivt\r\natt man förändrat det ekonomiska systemet i\r\nmarknadsekonomisk riktning och att det svenska\r\nbiståndet härvidlag förefaller utgöra ett effektivt\r\nstöd. Om man nu får detta avbräck finns en viss risk\r\natt processen kan stoppas upp. Det skulle kanske\r\nkunna förhindras om Sverige gick in med ett\r\nkatastrofbistånd på 5--10 miljoner kronor, eller vad\r\ndet kan röra sig om. Det skulle kanske också sätta\r\nfart på de andra länderna.</pre><pre>Överläggningen var härmed avslutad.</pre><pre>39 §  Svar på fråga 1992/93:112 om brott mot\r\nbarnkonventionen</pre><pre>Anf. 215  Statsrådet ALF SVENSSON\r\n(kds):</pre><pre>Herr talman! Bertil Måbrink har frågat mig om\r\nregeringen avser att ta upp frågan om brott mot\r\nbarnkonventionen med berörda länder.</pre><pre>Det är med avsky och bestörtning som vi alla tar del\r\nav rapporter om övergrepp mot barn. Alla barn, i\r\nvilket land de än är födda, har rätt att få en god start\r\ni livet. De har rätt att få sina materiella och\r\nkänslomässiga behov tillfredsställda. De har rätt till\r\nett liv i trygghet och social gemenskap. Barn är\r\nsärskilt känsliga för övergrepp och behöver vuxnas\r\nhjälp med att värna sina mänskliga rättigheter. Det\r\när dessutom så, att då barn utgör nästan halva\r\nmänskligheten innebär det att åtgärder för att\r\nskydda deras rättigheter i hög grad påverkar\r\nsituationen vad gäller respekten för mänskliga\r\nrättigheter i stort.</pre><pre>Regeringen har med glädje kunnat notera att\r\nbarnkonventionen i dag har ratificerats av ca 120\r\nstater, vilket näst efter konventionen om\r\nrasdiskriminering är bland det högsta antalet\r\nratifikationer bland konventionerna till skydd för\r\nde mänskliga rättigheterna. Ratifikationsprocessen\r\nhar dessutom gått osedvanligt snabbt. Dess värre\r\nhar vi dock samtidigt kunnat konstatera att det\r\nökade antalet stater som ratificerat konventionen\r\nom barnets rättigheter inte har lett till en\r\nmotsvarande minskning i antalet alarmerande\r\nrapporter om kränkningar av barnets rättigheter.\r\nVägen tycks vara lång mellan att vara part till\r\nkonventionen och till att faktiskt tillämpa dess\r\nbestämmelser. Detta är något som den svenska\r\nregeringen påtalat i en rad tal i FN:s kommission\r\nför de mänskliga rättigheterna och i\r\ngeneralförsamligens tredje utskott. Så kommer att\r\nske även under den nu pågående\r\ngeneralförsamlingen.</pre><pre>Enligt barnkonventionens bestämmelser skall\r\növervakningen av staternas efterlevnad av\r\nkonventionens bestämmelser utföras av en\r\nkommitté av tio experter. De stater som anslutit sig\r\ntill konventionen skall regelbundet rapportera till\r\nkommittén om de åtgärder som de har vidtagit för\r\natt uppfylla sina åtaganden enligt konventionen.</pre><pre>Den första rapporten till övervakningskommittén\r\nskall inlämnas inom två år efter det att en stat\r\nratificerat konventionen. Sverige och Bolivia var de\r\nstater som först inkom med sina rapporter till\r\nkommittén. Sverige inlämnade sin rapport den 1\r\nseptember 1992. Fram till årsskiftet skall totalt 57\r\nstater inkomma med sin första rapport. Under 1993\r\nskall ytterligare 44 stater inkomma med rapporter.</pre><pre>Bestämmelserna om barnkonventionens\r\ngenomförande kan sägas vara byggda på\r\ngrundtanken att en dialog skall komma till stånd\r\nmellan staterna, kommittén för barnets rättigheter,\r\nde olika FN-organen och frivilligorganisationerna.</pre><pre>För att främja konventionens genomförande och\r\ninternationellt samarbete har FN:s barnfond\r\n(UNICEF) och andra FN-organ getts rätt att delta\r\nvid kommitténs granskning av rapporterna. De kan\r\näven själva avge rapporter till kommittén om\r\nkonventionens tillämpning. Även\r\nfrivilligorganisationer kan inbjudas att komma med\r\nråd till kommittén angående genomförandet av\r\nkonventionen. Kommittén kan till dessa organ och\r\norganisationer överlämna rapporter från stater om\r\nrapporterna innehåller en begäran om tekniskt\r\nbistånd. I samband med ett sådant överlämnande\r\nkan kommittén ge sina synpunkter och förslag\r\nangående behovet av bistånd.</pre><pre>Den svenska regeringen försöker att på olika sätt\r\nstödja övervakningskommittén i dess arbete. Bl.a.\r\nhar Sverige tagit initiativ till resolutioner i FN:s\r\nkommission för de mänskliga rättigheterna och i\r\ngeneralförsamlingen för att utöka mötestiden för\r\nkommittén. Vi har också uttalat oss gillande om\r\nkommitténs rekommendationer om att FN:s center\r\nför mänskliga rättigheter skall tillhandahålla\r\nteknisk hjälp för att bistå enskilda stater i deras\r\narbete med att efterleva konventionen.</pre><pre>Utöver de övervakningsmekanismer som regleras i\r\nsjälva barnkonventionen är det givetvis så att\r\nregeringen i både bilaterala och multilaterala\r\nsammanhang tar upp frågan om kränkningar av de\r\nmänskliga rättigheterna, inbegripet barnets\r\nrättigheter. Mot bakgrund av att denna regering i\r\nhög grad lyfter fram demokrati- och MR-kriterier i\r\nbiståndspolitiska överväganden aktualiseras frågan\r\nom barnets rättigheter även i detta sammanhang.</pre><pre>Anf. 216  BERTIL MÅBRINK (v):</pre><pre>Herr talman! Jag tackar för det utförliga svaret.</pre><pre>För två år sedan satt statschefer från 159 länder i\r\nFN och lovade dyrt och heligt att de när de kom\r\nhem skulle göra något åt de fruktansvärda\r\nförbrytelser som deras egna länder begår mot sina\r\nbarn. Men vad gjorde många av de här\r\nstatscheferna? Jo, de åkte hem och gjorde\r\ningenting. De fortsätter sina förbrytelser. De har\r\ninte gjort någonting av vad som stadgas i den här\r\nkonventionen.</pre><pre>Jag var mycket glad när konventionen kom till för\r\ntvå år sedan, och jag anser fortfarande att den är en\r\nav flera viktiga bitar i arbetet för att förhindra våld,\r\nmord, tortyr, fängelse och annat som barn utsätts\r\nför i olika länder.</pre><pre>Det sägs att vi skall ha en dialog med de här\r\nregimerna, i Brasilien, Paraguay, Thailand, osv. Ja\r\nvisst, men hur länge skall vi ha det?</pre><pre>Nu säger biståndsministern också att det i biståndet\r\nfinns en del om mänskliga rättigheter, och det\r\ninnebär att vi när vi diskuterar bistånd med våra\r\nprogramländer skall kunna ta upp sådana frågor. Vi\r\nvet exempelvis att Indien har 15 miljoner gatubarn.\r\nI Indien sliter små barn hårt på olika arbetsplatser\r\noch sliter sönder sina kroppar. Har detta tagits upp\r\nfrån Sveriges sida med Indien, som är ett stort\r\nbiståndsmottagarland?</pre><pre>Anf. 217  Statsrådet ALF SVENSSON\r\n(kds):</pre><pre>Herr talman! Jag håller helt med Bertil Måbrink om\r\natt denna barnens egen lag hälsades med stor glädje\r\noch tillfredsställelse av oss alla. Samtidigt kände vi\r\nsäkert också ängslan, för att inte säga stort tvivel\r\noch stor tvekan, när vi såg de här regeringscheferna\r\npå fotot. Vi funderade nog litet till mans hur de\r\nskulle kunna drabbas av någon pånyttfödelse och\r\nsinnesändring. Vi visste ju att de kom från länder\r\ndär man verkligen nonchalerar och förtrampar\r\nbarnens rättigheter.</pre><pre>Det vi kan göra och aldrig får upphöra att göra är\r\natt i tid och otid påtala att den som har skrivit under\r\nden här konventionen också får rätta och packa sig\r\nefter dess innehåll. Den bör man rätta sig efter --\r\noavsett om man har skrivit under den eller inte. Det\r\när ingenting annat än respekt för individen och\r\nindividens fri- och rättigheter och integritet.</pre><pre>Jag kan försäkra Bertil Måbrink att jag själv inte\r\nvid något tillfälle har varit i något av våra\r\nmottagarländer för bistånd utan att ha tagit upp\r\ndetta. Är det något som jag känner mig av samvetet\r\nnödd att göra är det att påtala barns och kvinnors\r\nsituation i våra mottagarländer.</pre><pre>Det är min innerliga förhoppning att vi skall\r\nkomma dithän att vi hittar bra kriterier att visa på\r\nför mottagarländerna, när vi förhandlar om nytt\r\neller fortsatt bistånd. Vi måste kunna visa att det\r\nfinns en del kriterier som de faktiskt måste börja\r\nuppfylla för att Sverige skall vilja vara\r\nbiståndsgivare fortsättningsvis.</pre><pre>Anf. 218  BERTIL MÅBRINK (v):</pre><pre>Herr talman! Det som biståndsministern nu\r\nkompletterar med är viktigt. Det kom en ILO-\r\nrapport i somras som visar på att det finns\r\nhundratals miljoner barnarbetare i världen. Det\r\nfinns minst 6--7 miljoner i Asien, 12 miljoner i\r\nNigeria och i vissa länder i Latinamerika 26\r\nmiljoner barn, som tvingas ut i hårt arbete. Det är\r\ninte fråga om att vara hemma på bondgården, litet\r\npittoreskt. Det handlar om helt andra saker --\r\narbete i stenbrott, gruvor, mattfabriker och\r\nbordeller, tolv timmar om dagen eller mera.</pre><pre>Det har kommit ett förslag om märkning av varor\r\nsom kommer från länder som inte har\r\nbarnarbetare, för att stävja barnarbete med\r\nframställning av exportvaror. Vad säger\r\nbiståndsministern om ett sådant förslag? Är det\r\nrealistiskt? Går det att kontrollera?</pre><pre>Anf. 219  Statsrådet ALF SVENSSON\r\n(kds):</pre><pre>Herr talman! Det är bedrövligt att vi har den\r\nsituation vi har världen över, med många\r\nbarnarbetare som får växa upp under helt\r\noacceptabla och odrägliga förhållanden. Många av\r\ndem når aldrig ens ungdomsåren, därför att de slits\r\nner, förstörs både fysiskt och psykiskt på grund av\r\nde arbetsinsatser som krävs av dem.</pre><pre>Dess värre finns det i en del länder världen över en\r\ninställning till barn, till medmänniskan, som vi\r\nkänner ett väldigt främlingskap inför. Vi skall också\r\nkänna ett stort främlingskap inför den. Denna\r\nrelativistiska inställning till medmänniskan finns\r\ndär, och det är i synnerhet kvinnor och barn som\r\ndrabbas. Den inställningen finns av tradition och av\r\nreligion. Det är därför utomordentligt viktigt att i\r\ntid och otid understryka FN:s konventioner, som\r\nman har ratificerat och sagt sig vilja acceptera.</pre><pre>Anf. 220  BERTIL MÅBRINK (v):</pre><pre>Herr talman! I barnkonventionen finns vissa\r\nkonkreta krav som skall uppfyllas till år 2000. Men\r\ndet är också förknippat med stora finansiella\r\ninsatser, vad jag förstår. Det rör sig om åtskilliga\r\nmiljarder. Där måste Sverige åta sig en stor del.\r\nHur kommer det att gå? Vi skär ju ner biståndet nu.\r\nJag säger inte att det kommer att ske på detta\r\nområde, och jag hoppas att det inte gör det. Det är\r\n1,5 miljarder det rör sig om, och det är stora\r\npengar.</pre><pre>Jag hoppas att våra åtaganden när det gäller\r\nuppfyllandet av barnkonventionen och insatserna i\r\nolika länder där dessa brott begås inte kommer att\r\ndrabbas av dessa nedskärningar. Det skulle vara\r\noerhört olyckligt.</pre><pre>Anf. 221  Statsrådet ALF SVENSSON\r\n(kds):</pre><pre>Herr talman! Jag håller med om att 1,5 miljarder är\r\nstora pengar. Trösten för mig får vara att det inte\r\nblev 3 eller 4,5 miljarder. Det stannar vid 1,5\r\nmiljarder. Jag kan försäkra Bertil Måbrink att vi\r\ngör så stora ansträngningar vi kan, efter så gott\r\nförstånd det nu går att mobilisera, för att de sämst\r\nställda inte skall drabbas.</pre><pre>Det är i synnerhet åtgärder som effektiviseringar\r\nsom vidtas. Men det är klart att någon drabbas. Det\r\nråder inga tvivel om att något projekt drabbas. 1,5\r\nmiljarder är mycket pengar.</pre><pre>Vi får göra det bästa av situationen. Målet är att vi\r\nså snabbt som möjligt igen skall nå upp till 1 % av\r\nBNI.</pre><pre>Anf. 222  BERTIL MÅBRINK (v):</pre><pre>Herr talman! Detta är det sista jag skall säga. Tiden\r\nrinner i väg här.</pre><pre>Jag tackar för detta. Jag tror att det är mycket\r\nviktigt att vi har den här barnkonventionen uppe\r\nkontinuerligt. Av svaret har jag förstått att\r\nregeringen är aktiv på det här området. Det gäller\r\nnaturligtvis att vi alla är aktiva. När vi är ute i\r\nvärlden som riksdagsledamöter och politiker är det\r\nvår uppgift att ha tummen i ögat på de\r\nrepresentanter vi träffar för de länder där det\r\nbevisligen begås sådana brott. Då tror jag att vi kan\r\nåstadkomma en hel del fram till år 2000.</pre><pre>Överläggningen var härmed avslutad.</pre><pre>40 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:28 till trafikutskottet</pre><pre>1992/93:29 och 30 till socialförsäkringsutskottet</pre><pre>1992/93:40 till arbetsmarknadsutskottet</pre><pre>1992/93:47 till näringsutskottet</pre><pre>1992/93:48 till lagutskottet</pre><pre>1992/93:51 till näringsutskottet</pre><pre>1992/93:55 till bostadsutskottet</pre><pre>1992/93:56 till näringsutskottet</pre><pre>1992/93:61 till socialutskottet</pre><pre>1992/93:65 till skatteutskottet</pre><pre>1992/93:70 till konstitutionsutskottet</pre><pre>1992/93:72 till trafikutskottet</pre><pre>1992/93:73, 76 och 78 till försvarsutskottet</pre><pre>1992/93:84 till trafikutskottet</pre><pre>1992/93:85 till konstitutionsutskottet</pre><pre>1992/93:87, 89 och 90 till näringsutskottet</pre><pre>1992/93:92 till skatteutskottet</pre><pre>1992/93:93 till trafikutskottet</pre><pre>1992/93:101 till finansutskottet</pre><pre>1992/93:102 till trafikutskottet</pre><pre>1992/93:104 till konstitutionsutskottet</pre><pre>1992/93:107 till trafikutskottet</pre><pre>1992/93:109 till justitieutskottet</pre><pre>1992/93:110 till lagutskottet</pre><pre>1992/93:113 till konstitutionsutskottet</pre><pre>1992/93:114 till socialutskottet</pre><pre>1992/93:116 till socialförsäkringsutskottet</pre><pre>1992/93:117 till arbetsmarknadsutskottet</pre><pre>1992/93:118 till lagutskottet</pre><pre>1992/93:120 till konstitutionsutskottet</pre><pre>1992/93:123 till finansutskottet</pre><pre>1992/93:128 till trafikutskottet</pre><pre>1992/93:129 till socialutskottet</pre><pre>1992/93:132 till trafikutskottet</pre><pre>Motionerna</pre><pre>1992/93:Kr1--Kr3 till kulturutskottet</pre><pre>1992/93:N3 och N4 till näringsutskottet</pre><pre>1992/93:L5 och L6 till lagutskottet</pre><pre>1992/93:Fi4--Fi8 till finansutskottet</pre><pre>1992/93:So1--So4 till socialutskottet</pre><pre>41 §  Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1992/93:JuU1 och\r\nJuU2</pre><pre>Lagutskottets betänkanden 1992/93:LU1 och LU2</pre><pre>Kulturutskottets betänkanden 1992/93:KrU1--\r\nKrU3</pre><pre>Trafikutskottets betänkanden 1992/93:TU1 och\r\nTU2</pre><pre>Jordbruksutskottets betänkande 1992/93:JoU2</pre><pre>42 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:94 Dubbelbeskattningsavtal mellan\r\nSverige och Botswana</pre><pre>1992/93:130 Vissa jordbrukspolitiska frågor</pre><pre>43 § Anmälan om interpellation</pre><pre>Anmäldes att följande interpellation framställts</pre><pre>den 30 oktober</pre><pre>1992/93:27 av Leif Carlson (m) till näringsministern\r\nom dispens från PET-lagen:</pre><pre>Enligt en artikel i Dagens Nyheter den 22 oktober\r\nfinns en stark oro bland småbryggerierna att den\r\nnya PET-flaskelagen -- om den tillämpas fullt ut --\r\nskall slå ut de mindre bryggerierna och därigenom\r\nminska konkurrensen i bryggeribranschen.</pre><pre>De investeringar som små bryggerier tvingas göra\r\nom PET-lagen tillämpas utan dispenser är för dyra\r\nför småbryggerierna. PET-lagen är anpassad till\r\nbryggerijättarna eftersom det krävs mycket stora\r\ninvesteringar om lagen skall följas.</pre><pre>Enligt artikeln har det föreslagits att småbryggerier\r\nkan köpa disktjänster hos de större bryggerierna.\r\nDetta leder emellertid till att de hamnar helt i\r\nhänderna på bryggerijättarna. PET-lagen är till den\r\ngrad anpassad till de stora bryggeriernas villkor att\r\nman från småbryggarhåll öppet misstänker ett\r\nsamarbete mellan dåvarande miljöminister Birgitta\r\nDahl, som drev fram lagen, och bryggarföreningen,\r\nsom styrs av bryggerijättarna.</pre><pre>De mindre bryggerierna återfinns ofta i mindre\r\norter. Dessa bryggerier har vanligtvis också en god\r\noch nära kontakt med sin hemmamarknad. Deras\r\nprodukter säljs i allmänhet i närområdet, vilket\r\nminskar behovet av transporter.</pre><pre>Vilka åtgärder avser näringsministern vidta så att\r\nde mindre bryggerierna inte slås ut?</pre><pre>44 § Anmälan om frågor</pre><pre>Anmäldes att följande frågor framställts</pre><pre>den 30 oktober</pre><pre>1992/93:132 av Lennart Daléus (c) till\r\nnäringsministern om exporten av elkraft:</pre><pre>Svenska kraftföretag planerar via Baltic Cable en\r\nförbindelse till Tyskland som kan användas till mer\r\nän tillfälligt ''utbyte'' av el. Den, liksom redan\r\nbefintliga kablar till Danmark, kan uppenbarligen\r\nkomma att användas till en systematisk export av\r\nel. En sådan export står uppenbarligen inte i\r\növerensstämmelse med besluten om avvecklingen\r\nav den svenska kärnkraften.</pre><pre>Vilka åtgärder avser regeringen att vidta för att\r\nskapa garantier för att det svenska elöverskottet\r\ninte används till en sådan systematisk export av el\r\nsom står i konflikt med avvecklingen av\r\nkärnkraften?</pre><pre>den 2 november</pre><pre>1992/93:133 av Britta Bjelle (fp) till\r\njustitieministern om försöksverksamheten med\r\nlivvaktsskydd m.m.:</pre><pre>I somras utrustades polisdistrikten med s.k.\r\nlarmpaket som skulle erbjudas hotade personer.\r\nSamtidigt tillfördes fyra länsstyrelser 10 miljoner\r\nkronor att användas för en försöksverksamhet med\r\nlivvaktsskydd.</pre><pre>Enligt uppgifter i bl.a. massmedia har mycket få\r\nlarmpaket delats ut. Ej heller lär livvaktspengarna\r\nha kommit att utnyttjas i någon större grad.</pre><pre>Med tanke på att skyddsbehovet knappast har\r\nminskat för den aktuella gruppen brottsoffer vill jag\r\nfråga justitieministern vad justitieministern avser\r\ngöra för att anvisade resurser kommer till\r\nanvändning?</pre><pre>45 § Kammaren åtskildes kl. 20.07.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 16.56 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}