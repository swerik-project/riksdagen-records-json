{"dokumentstatus":{"dokument":{"hangar_id":"2387799","dok_id":"GG09106","rm":"1992/93","beteckning":"106","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"106","slutnummer":"0","datum":"1993-05-06 00:00:00","systemdatum":"2005-10-27 14:01:08","publicerad":"1993-05-06 00:00:00","titel":"Riksdagens snabbprotokoll 1992/93:106 Torsdagen den 6 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{EF172BC0-1435-4096-82B7-BA1D3C0BB795}","dokument_url_text":"http://data.riksdagen.se/dokument/GG09106/text","dokument_url_html":"http://data.riksdagen.se/dokument/GG09106","dokumentstatus_url_xml":"http://data.riksdagen.se/dokumentstatus/GG09106","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:106</div>\r\n<div class=\"sidhuvud_datum\">Torsdagen den 6 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 29 april.</pre><pre>2 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1992/93:197 till socialutskottet</pre><pre>3 §  Beslut rörande utskottsbetänkanden som\r\nslutdebatterats den 5 maj</pre><pre>Företogs till avgörande socialutskottets\r\nbetänkanden 1992/93:SoU19, SoU21 och SoU24,\r\nfinansutskottets betänkande 1992/93:FiU26,\r\nskatteutskottets betänkande 1992/93:SkU32,\r\njustitieutskottets betänkande 1992/93:JuU29,\r\nlagutskottets betänkanden 1992/93:LU42 och\r\nLU43 samt utbildningsutskottets betänkande\r\n1992/93:UbU12 (beträffande debatten i dessa\r\närenden, se prot. 105).</pre><pre>Socialutskottets betänkande SoU19</pre><pre>Mom. 1--3 (kooperativs betydelse, m.m.)</pre><pre>Utskottets hemställan bifölls med 162 röster mot\r\n130 för reservation 1 av Bo Holmberg m.fl.</pre><pre>Mom. 4, 7, 8, 9, 11, 17 och 28 (9 § andra stycket\r\nförslaget till lag om stöd och service till vissa\r\nfunktionshindrade, m.m.)</pre><pre>Utskottets hemställan bifölls med 280 röster mot 14\r\nför det av Rolf L Nilson under överläggningen\r\nframställda yrkandet. 1 ledamot avstod från att\r\nrösta.</pre><pre>Mom. 5 (daglig verksamhet)</pre><pre>Utskottets hemställan bifölls med 166 röster mot\r\n131 för reservation 2 av Bo Holmberg m.fl.</pre><pre>Mom. 14 (avvecklingen av vårdhem m.m.)</pre><pre>Utskottets hemställan bifölls med 168 röster mot\r\n130 för reservation 3 av Bo Holmberg m.fl.</pre><pre>Mom. 29 (färdtjänst)</pre><pre>Utskottets hemställan bifölls med 168 röster mot\r\n128 för reservation 4 av Bo Holmberg m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Socialutskottets betänkande SoU21</pre><pre>Utskottets hemställan bifölls.</pre><pre>Socialutskottets betänkande SoU24</pre><pre>Utskottets hemställan bifölls.</pre><pre>Finansutskottets betänkande FiU26</pre><pre>Utskottets hemställan bifölls.</pre><pre>Skatteutskottets betänkande SkU32</pre><pre>Utskottets hemställan bifölls.</pre><pre>Justitieutskottets betänkande JuU29</pre><pre>Utskottets hemställan bifölls.</pre><pre>Lagutskottets betänkande LU42</pre><pre>Utskottets hemställan bifölls.</pre><pre>Lagutskottets betänkande LU43</pre><pre>Utskottets hemställan bifölls.</pre><pre>Utbildningsutskottets betänkande UbU12</pre><pre>Mom. 1 (avslag på proposition 1992/93:158)</pre><pre>Utskottets hemställan bifölls med 284 röster mot 12\r\nför meningsyttringen av Björn Samuelson.</pre><pre>Mom. 5 (studiebidrag för studier utomlands)</pre><pre>Utskottets hemställan -- som ställdes mot\r\nreservation 1 av Stefan Kihlberg -- bifölls med\r\nacklamation.</pre><pre>Mom. 7 (hemkommunens skyldighet att betala\r\nersättning för IB-utbildning)</pre><pre>Utskottets hemställan bifölls med 163 röster mot\r\n131 för reservation 2 av Lena Hjelm-Wallén m.fl.</pre><pre>Christer Lindblom (fp) anmälde att han avsett rösta\r\nja men markerats vara frånvarande.</pre><pre>Övriga moment</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att jordbruksutskottets\r\nbetänkanden JoU20, JoU21 och JoU22 skulle\r\navgöras i ett sammanhang efter avslutad debatt.</pre><pre>4 §  Vissa frågor rörande jordbruket och\r\nträdgårdsnärningen</pre><pre>Föredrogs</pre><pre>jordbruksutskottets betänkande</pre><pre>1992/93:JoU20 Vissa frågor rörande jordbruket och\r\nträdgårdsnäringen (prop. 1992/93:183).</pre><pre>Anf. 1  ÅKE SELBERG (s):</pre><pre>Fru talman! Riksdagen skall nu åter ta ställning till\r\nviktiga frågor när det gäller jordbruksnäringen.\r\nJordbruket och jordbrukets villkor diskuteras ofta i\r\nkammaren. Det förs också en livlig diskussion ute i\r\nsamhället och i bygderna.</pre><pre>Det beror delvis på att regeringen inte har lagt fast\r\nen långsiktig jordbrukspolitik. Det finns en stor\r\nryckighet i besluten. Det är också till stor skada för\r\nnäringen, som jag påtalat vid flera tillfällen\r\ntidigare.</pre><pre>I dag skall vi diskutera och fatta beslut om åtgärder\r\nför en fortsatt anpassning av det svenska jordbruket\r\ntill EG. Det handlar om förslag om sänkta\r\nreferenspriser för kött och ägg. Det handlar också\r\nom sänkta direktbidrag till mjölkproduktionen och\r\nom exportstöd. Sist men inte minst skall vi fatta\r\nbeslut om stödet till jordbruket i norra Sverige.</pre><pre>Vi kan konstatera att regeringens proposition nr\r\n183, där alla dessa förslag presenteras, i stora delar\r\nvar överspelad redan innan den behandlades i\r\njordbruksutskottet. Den borgerliga majoriteten i\r\nutskottet har genom sitt beslut att höja\r\nspannmålspriset förändrat förutsättningarna för\r\nanimalieproduktionen så mycket att det inte går att\r\nta ställning till vare sig direktbidraget till\r\nmjölkkorna eller referenspriserna för kött och ägg.\r\nProduktionskostnaderna har stigit, men hur mycket\r\nvet vi inte ännu.</pre><pre>Vi socialdemokrater vill inte fatta beslut utifrån ett\r\nunderlag som inte är korrekt. Regeringen bör\r\ndärför komma tillbaka till riksdagen med ett nytt\r\nförslag avseende direktbidrag och referenspriser\r\noch en redovisning av bakgrunden till de prisnivåer\r\nsom då blir aktuella.</pre><pre>Vi socialdemokrater tycker också att det är viktigt\r\natt skapa goda förutsättningar för exporten av\r\nsvenska kvalitetslivsmedel. Därför har vi också\r\nställt upp och anslår medel till detta i vår motion.\r\nDet sade vi redan i motionen med anledning av\r\nbudgetpropositionen. Vi tycker att industrin själv\r\nskall ta det största ansvaret. Vi vill också klart säga\r\nifrån att det är export av förädlade\r\nlivsmedelsprodukter som skall stödjas och inte s.k.\r\nbulkvaror. Därför avvisar vi regeringens förslag att\r\n100 miljoner kronor förs över från RÅK-kassan till\r\nstatsbudgeten för att sedan föras över till det\r\ntemporära exportsystemet för nöt- och griskött.</pre><pre>Det är inte där de framtida exportmöjligheterna\r\nkommer att finnas för svensk livsmedelsindustri.\r\nDet är, som jag tidigare har sagt, med de förädlade\r\nkvalitetsprodukterna som vi har en chans att\r\nkomma in på den europeiska\r\nlivsmedelsmarknaden. Därför skall vi naturligtvis\r\nsätta in stödet där.</pre><pre>Stödet till jordbruket och livsmedelsindustrin i\r\nNorrland har varit en ständig följetong. I stort sett\r\nvarje år har vi debatterat detta. Där måste jag\r\nkonstatera att jordbruksministern gör tempo\r\ntillbaka och att de borgerliga trupperna i övrigt är\r\npå en oordnad reträtt.</pre><pre>Skillnaden mot den förra mandatperioden är stor.\r\nDå var det kraftig framryckning. Inga hinder, vare\r\nsig ekonomiska eller andra, stod i vägen för de\r\nförslag som då lades fram. Den dåvarande\r\nsocialdemokratiska regeringen tillsatte en\r\nutredning för att lägga fast grunderna för\r\nutformningen av Norrlandsstödet. Utredningen\r\npresenterade också ett förslag. Där var\r\nsamstämmigheten relativt stor.</pre><pre>I 1990 års livsmedelspolitiska beslut fastställdes en\r\nlönsamhetsgaranti för Norrlandsjordbruket.\r\nDärefter har det beslutats att den genomsnittliga\r\nlönsamheten under perioden 1 juli 1989--31 juni\r\n1990 skall vara grunden för denna\r\nlönsamhetsgaranti. Man fastställde också hur\r\nlönsamhetsberäkningarna skulle göras.</pre><pre>Den nivå som i propositionen föreslås ligga till\r\ngrund för beräkningen av Norrlandstödet bygger\r\ninte på ett kalkylmässigt underlag. Därför är det ett\r\navsteg från riksdagens tidigare beslut. Förslaget\r\ninnebär dessutom att villkoren för det norrländska\r\njordbruket förändras.</pre><pre>Det är illa nog för Norrlandsbönderna, men det är\r\ninte ett bra förslag av andra skäl också. Nu pågår\r\nförhandlingarna om villkoren för ett svenskt\r\nmedlemskap i EG. Det är för Sveriges del mycket\r\nviktigt att få förståelse för hur nödvändigt det är\r\nmed ett regionalpolitiskt stöd. Att då, som\r\nregeringen och utskottsmajoriteten nu gör,\r\nsignalera att det regionalpolitiska stödet kan sänkas\r\nskapar inga goda förutsättningar för framgång i\r\nförhandlingarna.</pre><pre>Vi delar jordbruksministerns syn på vilka kriterier\r\nsom skall ligga till grund för statens rådgivning till\r\nlantbruket. Men vi anser att det är svårt att skilja\r\npå den rådgivning som är knuten till\r\nmyndighetsutövning och den övriga rådgivningen.\r\nDen beräknas för övrigt utgöra endast ca 10 % av\r\nden totala rådgivningen. Man kan ju fundera på om\r\ndet är värt besväret.</pre><pre>Vi motsätter oss inte regeringens förslag, men vi\r\ntycker ändå inte att propositionen är tillräckligt\r\ntydlig på denna väsentliga punkt. Vi förutsätter\r\ndärför att det regleringsbrev som kommer att\r\nutfärdas efter riksdagens beslut blir mycket tydligt\r\npå den här punkten.</pre><pre>Fru talman! En annan fråga som också finns med i\r\nbetänkandet och i propositionen handlar om\r\nträdgårdsnäringens framtida möjligheter. Det är en\r\nviktig näring som vi också bör ge så goda\r\nförutsättningar som möjligt. Vi delar regeringens\r\nuppfattning att näringen behöver det föreslagna\r\nstödet till utveckling av marknadsprognoser,\r\nintroduktion av ny teknik samt för att effektivisera\r\nmarknadssidan.</pre><pre>Jag tycker att dagens förhållanden är märkliga.\r\nOdlarna kan i dag få ca 1:25 kr per kilo för frukt\r\nsom kostar 70--90 öre att plocka. Marginalen kan\r\nalltså uppgå till högst ca 50 öre per kilo. Affärerna\r\ntar däremot ut ett pris som är 4 -- 5 kr högre än för\r\nde importerade varorna.</pre><pre>Många fruktodlare har det i dag mycket\r\nbekymmersamt. Man går i konkurs, man säljer sina\r\nodlingar och man överger i många fall\r\nproduktionen. Jag tycker därför att det är viktigt att\r\nman stöder trädgårdsnäringen.</pre><pre>Dessa frågor har också tagits upp i ett flertal\r\nmotioner. Det kan nu konstateras att de\r\nstödåtgärder som tidigare beslutats är otillräckliga.\r\nVi socialdemokrater bedömer situationen som\r\nmycket allvarlig, varför vi tycker att det är\r\ntillfredsställande att ett enigt utskott nu föreslår att\r\nbehovet av en snabbutredning skall ges regeringen\r\ntill känna. Det är viktigt att understryka att denna\r\nutredning måste arbeta snabbt, så att näringen inte\r\nhinner ta för stor skada.</pre><pre>Fru talman! Mot bakgrunden av vad jag här har\r\nanfört vill jag yrka bifall till de socialdemokratiska\r\nreservationerna 2, 4, 5, 7 och 8.</pre><pre>Anf. 2  CHRISTER WINDÉN (nyd):</pre><pre>Fru talman! Det livsmedelspolitiska beslutet 1990\r\ninnebar att förutsättningarna för jordbruket\r\nförändrades radikalt. Bönderna ställdes inför en\r\nhelt ny situation men anpassade sig relativt snabbt\r\ntill avreglering och marknadsanpassning, och de\r\nställde sig bakom omställningsprogrammet, såsom\r\ndetta utformades.</pre><pre>Men redan 1991 ändrades förutsättningarna igen på\r\ngrund av den svenska ansökningen om medlemskap\r\ni EG. Denna gång handlade det till en viss del om\r\nen återgång till en reglering som liknade den som\r\nman beslutat sig för att gå ifrån.</pre><pre>Tiden sedan dess har karakteriserats av ständiga\r\nlappkast i jordbrukspolitiken. Den enskilde\r\nbonden har inte vetat vad som gällt från stund till\r\nannan. Regeringen tillsatte en\r\nomställningskommission som fick i uppdrag att\r\nstegvis anpassa den svenska jordbrukspolitiken till\r\nEG:s gemensamma jordbrukspolitik, CAP. Den\r\ngenomförde också detta uppdrag, vars resultat\r\nredovisades i ett antal betänkanden. Regeringen\r\nhar emellertid valt att inte följa förslagen, utan i\r\nstället har alla de propositioner som framlagts\r\nunder den tid som jag har suttit i riksdagen, dvs.\r\nunder den pågående mandatperioden, på viktiga\r\npunkter för den enskilde bonden innehållit uttryck\r\nsom ''i avvaktan på'' och ''jag avser att\r\nåterkomma''.</pre><pre>Jag anser att regeringen vid detta tillfälle borde ha\r\nföljt Omställningskommissionens förslag eller, om\r\nman hade för avsikt att inte göra det, skulle ha\r\nutarbetat en långsiktigt trovärdig strategi som hade\r\ngjort det möjligt för den enskilde bonden att ha en\r\nlängre framförhållning för sina beslut.</pre><pre>Ett typiskt exempel på hur svårt det kan vara att\r\nvara bonde är när man kommer med ett förslag till\r\nen 50-procentig träda efter det att höstsådden redan\r\när gjord och vårsådden förmodligen redan är\r\nplanerad. Att lägga fram ett sådant förslag vid en\r\nsådan tidpunkt anser jag vara alldeles fel. Det går\r\ninte att bedriva en vettig verksamhet i någon\r\nbransch, om man inte har möjlighet att ha en viss\r\nframförhållning.</pre><pre>Jag lade märke till att Åke Selberg hade åsikten att\r\nregeringen borde ha haft en långsiktig strategi,\r\nvilket den alltså inte haft. Jag tycker att det är\r\nutmärkt, och jag inbjuder Åke Selberg att rösta för\r\nmin reservation.</pre><pre>En annan sak i detta betänkande som jag har\r\nreagerat mot, liksom flera gånger tidigare, även om\r\njag då inte har uttryckt mig lika kraftfullt i en\r\nmotion som den här gången, gäller begreppet\r\n''konkurrenskraftigt jordbruk''. Vad menar man\r\negentligen när man använder uttrycket\r\n''konkurrenskraftigt jordbruk''? Ingen förklarar ju\r\nvad det betyder. Jag har inte reserverat mig mot\r\nutskottets betänkande i detta avseende, eftersom\r\njag tycker att man har ansträngt sig för att skriva\r\npositivt, men det borde ha kunnat göras mycket\r\nbättre.</pre><pre>Att ett konkurrenskraftigt jordbruk innebär att det\r\när kostnadseffektivt inom sitt område är kanske\r\nsjälvklart för alla som har insikter i\r\nmarknadsföring, men ingalunda för alla andra. Det\r\nborde ha skrivits mycket tydligare om detta än vad\r\nsom skett i betänkandet.</pre><pre>Just kostnadseffektiviteten är det som är viktigt för\r\nsvenska bönders förutsättningar att ta till vara sina\r\nmöjligheter i en situation där vi inte längre har\r\nnågra gränser mot EG. Den enskilde bonden har en\r\nannan situation än alla andra näringsidkare. Alla\r\nandra näringsidkare kan själv i mycket stor\r\nutsträckning bestämma sina priser, men det kan\r\ninte en bonde. Han är helt i händerna på\r\ninköpsmonopolens godtycke och begränsas av\r\npolitiskt bestämda referenspriser och inlösenpriser.</pre><pre>Om bonden inte kan ändra på sin egen prisnivå\r\nmåste han för att kunna konkurrera på lika villkor\r\nha någorlunda likartad kostnadsnivå som sina\r\nkonkurrenter. Annars är talet om konkurrens på\r\nlika villkor bara en chimär. Det är så självklart att\r\ndet egentligen inte skulle behövas påpekas, men jag\r\nhar till min förfäran upptäckt att jag inte har fått\r\nden minsta förståelse för denna typ av tänkande i\r\nutskottet.</pre><pre>Jag menar att den utredning som regeringen skall\r\nge Livsmedelsekonomiska samarbetsnämnden i\r\nuppdrag att utföra och som skall avse\r\nkostnadsnivåerna inom den svenska\r\nlivsmedelsförsörjningen inte bara skall analysera\r\nvar det finns felaktigheter i kedjan från\r\npartiprissidan och fram till butikspriset. Det vet vi\r\nredan i stor utsträckning. Det är ingen hemlighet,\r\nutan det finns en mängd utredningar som har visat\r\npå detta.</pre><pre>Utredningen skall i stället ges ett större mandat att\r\nse på hela livsmedelskedjan, från ax till limpa eller\r\nfrån primärproduktion till butiksdiskarna. Man\r\nskall inte bara analysera var felen ligger, utan det\r\nviktigaste är att komma med förslag till åtgärder för\r\natt komma till rätta med felaktigheterna. Det är\r\nden absolut viktigaste punkten när det gäller att se\r\ntill att svenskt jordbruk skall få en chans att klara\r\nsig i Europa.</pre><pre>Vår skattenivå är t.ex. redan sådan att man vid en\r\njämförelse mellan skatter och avgifter på en kasse\r\nmatvaror i Sverige, Tyskland och England finner att\r\nde i Sverige uppgår till 60,9 % men i Tyskland till\r\n33,7 % och i England endast till 32,3 %.</pre><pre>Den svenske bonden måste vara oerhört\r\nkostnadseffektiv för att kunna klara en sådan\r\nsituation. Hela livsmedelsindustrin kommer att\r\nvara beroende av detta. Ingen tror väl på fullt allvar\r\natt om en svensk livsmedelsindustri inte är\r\nkonkurrenskraftig i Sverige, skall den ändå klara\r\natt konkurrera i något annat land. Att man skall\r\nvara stark på hemma plan är axiom nr 1 inom\r\nmarknadsföringen.</pre><pre>Jag vill något gå in på stödet till jordbruket och\r\nlivsmedelsindustrin i norra Sverige. I propositionen\r\nanförs: ''I 1990 års beslut slås fast att lönsamheten i\r\njordbruket i norra Sverige inte skall tillåtas sjunka\r\nnämnvärt till följd av avregleringens effekter.''\r\nSamtidigt avskaffar man låsningen till ett\r\ntypjordbruk i Mellansverige och uttalar att man vid\r\nberäkningen av lönsamheten skall utgå från\r\ntäckningsgraden.</pre><pre>Fru talman! Täckningsgraden är skillnaden mellan\r\nintäkter och kostnader. Om jag får garanterad\r\nlönsamhet uttryckt i täckningsgrad, spelar det\r\ningen roll vilka kostnader som jag har. De personer\r\nsom har uttryckt sig på detta sätt har inte ställt\r\nnågra krav på effektivitet och rationalisering. Det\r\när fullständigt meningslöst.</pre><pre>Jag menar att när Sverige befinner sig i en sådan\r\nsituation som den vi har för närvarande och man\r\nställer stora krav på alla andra näringsidkare och på\r\nenskilda individer, när arbetslösheten ökar, allt\r\ndetta som alla känner till och jag inte behöver\r\nrepetera, är det väl inte mer än rimligt att ställa\r\nsamma krav på jordbruket och livsmedelsindustrin\r\ni norra Sverige. Det skriver utskottet nästan inte ett\r\ndugg om i betänkandet, och det tycker jag är\r\nmycket dåligt. Man bara avfärdar det med några få\r\nrader.</pre><pre>Jag har dessutom sagt att det förekommer mycket\r\nfusk. Exempelvis kör man med slaktdjur långa\r\nsträckor från icke stödberättigade områden för att\r\npå ett otillbörligt sätt kunna utnyttja\r\nNorrlandsstödet. Det har utskottet skrivit litet\r\ngrand om, och det är jag ganska nöjd med, men\r\ndäremot ingenting om den andra biten. Jag skulle\r\ngärna vilja höra Lennart Brunander förklara för\r\nmig hur han hade tänkt sig att det skulle bli, med\r\ntanke på den skrivning som utskottet gör.</pre><pre>Om jag har några sekunder kvar, fru talman, skulle\r\njag vilja uttrycka min tillfredsställelse över att\r\nutskottet har skrivit så positivt med anledning av\r\nmitt motionsyrkande om utbildningen vid\r\nlantbruksskolorna.</pre><pre>Jag anser att jordbrukarnas roll i framtiden\r\nkommer att förändras ganska kraftigt. Det betyder\r\natt de blir mera hänvisade till att ha sidoinkomster\r\nfrån näringsgrenar som ligger nära\r\njordbruksnäringen, t.ex. sådant som är förknippat\r\nmed turism, energi och hantverk. Jag anser att\r\nlantbruksskolorna måste fånga upp detta på ett\r\nbättre sätt än de har gjort hittills, och jag är tacksam\r\nför att utskottet delar den uppfattningen.</pre><pre>Slutligen, fru talman, yrkar jag bifall till samtliga\r\nNy demokratis reservationer.</pre><pre>Anf. 3  JAN JENNEHAG (v):</pre><pre>Fru talman! Förste talaren i det här ärendet, Åke\r\nSelberg, berörde jordbrukets lönsamhet i norra\r\nSverige. Enligt 1990 års livsmedelspolitiska beslut\r\nskall den hållas på samma nivå som 1989/90. Det\r\nförutsätter förstås att stödet räknas upp.</pre><pre>Regeringen föreslår en oförändrad stödnivå, alltså\r\ningen uppräkning. Socialdemokraterna kommer till\r\nen stödnivå som ligger drygt 70 miljoner kronor\r\növer regeringens förslag. Vänsterpartiet ligger på\r\ndet dubbla, ett belopp som närmar sig 150 miljoner.\r\nDet kravet finns också i en motion av John\r\nAndersson.</pre><pre>Om man då tittar på vilka beräkningar som ligger\r\ntill grund för den slutsats som Vänsterpartiet och\r\nJohn Andersson kommer till, finner man att\r\nJordbruksverket tycker att stödet bör öka med\r\nomkring 75 miljoner kronor, och det är väl på den\r\nnivån som den socialdemokratiska uppfattningen\r\nhamnar. Men vi bör också kompensera jordbruket\r\nför de tidigare genomförda minskningarna av det\r\ngenerella djurbidraget.</pre><pre>EG-förhandlingarna, som gäller regionalpolitiskt\r\nstöd till jordbruket, gynnas heller inte om stödet i\r\nrealiteten sänks redan nu.</pre><pre>Bollandet med ett antal miljoner hit och dit har\r\nnaturligtvis ingen större betydelse för\r\nstatsbudgeten. Däremot betyder det oerhört\r\nmycket för jordbruket i norra Sverige. Där skiljer\r\nsig min och Christer Windéns uppfattning åt.</pre><pre>En annan fråga som propositionen behandlar är\r\nstatens medverkan i rådgivningen till jordbruket.\r\nDen sker till stor del genom länsstyrelsernas\r\nlantbruksenheter. Vad som nu föreslås är att\r\nrådgivningen skall begränsas till att omfatta sådant\r\nsom har med myndighetsutövning att göra.\r\nProduktionsteknisk, företagsekonomisk och mer\r\nallmän branschmässig rådgivning bör inte ske med\r\nstatlig hjälp, sägs det i propositionen. Det är\r\nutomordentligt svårt att dra en gräns mellan\r\nmyndighetsanknuten och icke\r\nmyndighetsanknuten rådgivning. Där kommer det\r\natt bli avvägningar som är omöjliga att göra.</pre><pre>Om vi tittar på hur det har fungerat och hur det kan\r\nfungera i framtiden också, är det uppenbart att\r\nlantbruksenheternas geografiska spridning, goda\r\nlokalkännedom och kompetens riskerar att gå\r\nförlorad. I det arbete som vi nu står inför är det\r\nsärskilt viktigt att verksamheten kan ske under\r\noffentlig insyn och med en organisation som står fri\r\nfrån kommersiella intressen. Rådgivningens\r\nkaraktär riskerar att förändras i negativ riktning.</pre><pre>De utbildnings- och informationsinsatser som\r\nlänsstyrelserna i dag kan göra är i de flesta fall klart\r\nsamhällsekonomiskt motiverade. Däremot är det\r\nnaturligtvis tveksamt om man kan säga att de är\r\nlönsamma i den meningen att det kommer att finnas\r\norganisationer och företag som vill bedriva den här\r\nverksamheten.</pre><pre>I det fallet finns det ju likheter med vilken\r\nutbildningsverksamhet som helst. Om det icke är\r\nlönsamt, kommer rådgivningen icke att ske. Frågan\r\när alltså om den är samhällsekonomiskt eller\r\nföretagsekonomiskt lönsam. Svaret är att den inte\r\nblir lönsam för utbildningsföretag men att den\r\nskulle vara lönsam för samhället. De föreslagna\r\nförändringarna bör således inte genomföras.</pre><pre>Ytterligare en sak som utskottet har behandlat är\r\ngetnäringen. En fråga i sammanhanget har att göra\r\nmed sjukdomstillstånd hos getter. Vi menar att det\r\nbehövs ett CAE-program. Det berör två sjukdomar\r\nhos getter, caprin arthrit och encephalit, som yttrar\r\nsig bl.a. i en långsam förlamning hos getterna.\r\nProblemet accentueras av att smitta kan spridas\r\nockså via får.</pre><pre>Utskottet tycker att det här är en\r\nveterinärmedicinsk fråga och att riksdagen inte\r\nbehöver befatta sig med den. Jag tror att det kan\r\nligga mer i detta, men eftersom jag inte själv har\r\nnågon klar uppfattning i frågan utan behöver\r\nstudera den ytterligare, avstår jag från att yrka på\r\nnågot i det här stycket.</pre><pre>Fru talman! Givetvis står jag bakom de\r\nuppfattningar som har funnits i Vänsterpartiets\r\nmotioner, som i en del fall sammanfaller med John\r\nAnderssons förslag. Men jag avstår från att yrka\r\nbifall till dem och ansluter mig till de\r\nsocialdemokratiska reservationerna 7 och 8.</pre><pre>Anf. 4  CHRISTER WINDÉN (nyd) replik:</pre><pre>Fru talman! Jag vill ställa en kort fråga till Jan\r\nJennehag: Anser Jan Jennehag att jordbruket i\r\nNorrland skall leva som en verksamhet helt\r\nskyddad från de förändrade ekonomiska\r\nbetingelser som gäller för övriga landet?</pre><pre>Anf. 5  JAN JENNEHAG (v) replik:</pre><pre>Fru talman! Om vi menar allvar med den slogan\r\nsom har varit gängse ganska länge -- Hela Sverige\r\nskall leva! -- är det fråga om en omfördelning inom\r\nlandet av resurser, liksom vi har accepterat\r\nomfördelning av resurser mellan individer. Här är\r\ndet fråga om ett transfereringssystem som bygger\r\npå regionala skillnader.</pre><pre>Svaret på Christer Windéns fråga är ja. Jag är\r\nberedd att låta delar av Sverige betala för\r\nverksamheter i andra delar av Sverige som annars\r\nicke skulle finnas, eftersom det kommer att\r\ninnebära vinster för samhället som helhet.</pre><pre>Anf. 6  CHRISTER WINDÉN (nyd) replik:</pre><pre>Fru talman! Jag tackar för svaret. Betyder det, Jan\r\nJennehag, att det är fullt acceptabelt att stora delar\r\nav Sverige kommer att bli som ett slags Skansen,\r\ndär man lever utan förutsättningar för ekonomiskt\r\nmotiverad verksamhet och där människors tillvaro\r\nhelt och hållet skall bygga på de premisser som Jan\r\nJennehag har angivit?</pre><pre>Anf. 7  JAN JENNEHAG (v) replik:</pre><pre>Fru talman! Det är raka motsatsen till Skansen,\r\nChrister Windén. Låt mig ta ett exempel. Jag väljer\r\nmedvetet ett exempel som inte har med jordbruket\r\natt göra för att förtydliga den pedagogiska effekten.</pre><pre>Flygtrafiken i Sverige anses samhällsekonomiskt\r\nlönsam. Det finns få flygplatser som går med vinst.\r\nArlanda går med vinst. Låt oss lägga ned samtliga\r\nflygplatser utom Arlanda!</pre><pre>Vi är alltså beroende av delar av verksamheten i\r\nlandet som kan gå med förlust, men som ändå\r\nmåste finnas för att systemet som helhet skall gå\r\nmed vinst. Jag anser att detta resonemang är\r\ntillämpligt på jordbruket i norra Sverige.</pre><pre>Anf. 8  LENNART BRUNANDER (c):</pre><pre>Fru talman! För att anknyta litet grand till den\r\ndebatt som fördes alldeles innan jag gick upp i\r\ntalarstolen vill jag slå fast att jordbruket är en för\r\nSverige samhällsekonomiskt oerhört viktig näring.\r\nMen det kanske inte avspeglas i att jordbruket\r\nexporterar så enormt stora mängder produkter --\r\näven om det inte är oföraktliga kvantiteter och\r\ndärmed inte oföraktliga mängder pengar som\r\nkommer in till landet den vägen.</pre><pre>Jordbruket producerar en mängd varor som vi i\r\nannat fall skulle få importera, och det skulle bli en\r\nmycket stor belastning för den svenska\r\nsamhällsekonomin. Därför är jordbruket en\r\nsamhällsekonomiskt viktig näring som det finns all\r\nanledning att slå vakt om och all anledning att vårda\r\nväl.</pre><pre>Jordbruket har ju dessutom en rad andra\r\nbieffekter. Det håller landskapet öppet.\r\nJordbrukarna hjälper till att värna den biologiska\r\nmångfald som vi pratar om i många olika\r\nsammanhang. Jordbruket är nödvändigt i ett\r\nregionalpolitiskt sammanhang för att vi skall kunna\r\nhålla hela Sverige levande.</pre><pre>Vi skall ha jordbruk i hela vårt land. Det är\r\nutgångspunkten för den politik som vi har fört, och\r\ndet är utgångspunkten för det som står i\r\nbetänkandet och i de propositioner som låg till\r\ngrund för de betänkanden vi behandlat tidigare\r\nunder våren.</pre><pre>Det är viktigt att vi förbereder jordbruket på att\r\nmarschera in på en större europeisk marknad och\r\npå att klara konkurrensen med produkter från den\r\nmarknaden. Då är det nödvändigt att vi ser om vårt\r\nhus. Då är det också nödvändigt att vi ger\r\njordbruket och livsmedelsindustrin förutsättningar\r\nför att komma ut och känna på den marknaden, och\r\natt människorna på den marknad som vi vill bli del\r\nav känner till våra produkter. Det kan de inte göra\r\nom vi inte kan exportera.</pre><pre>Därför är det oerhört viktigt att de 150 miljoner\r\nkronorna satsas på att ge svensk livsmedelsindustri\r\nmöjligheter att komma in på den europeiska\r\nmarknaden. Det föreslås i betänkandet. Det är\r\nnödvändigt att vi beter oss som man gör på den\r\neuropeiska marknaden.</pre><pre>Det är ett avsteg får 1990 års beslut, men det\r\nförutsågs ju faktiskt i beslutet att det skulle kunna\r\nbli nödvändigt att göra avsteg. Vi skrev där att om\r\nman i omvärlden inte beter sig på det sätt som vi då\r\nförutsatte att man skulle göra, dvs. att man också\r\ndär avreglerar, måste vi vidta de åtgärder som\r\nbehövs för att svenskt jordbruk skall kunna vara\r\nmed i konkurrensen.</pre><pre>Därför är det viktigt att verksamheten kommer i\r\ngång, och att stödet från samhället till jordbruket\r\npå den här punkten kommer i gång.</pre><pre>I den proposition vi fick föreslogs också en ändring\r\nav referenspriserna. Eftersom jordbruksutskottet\r\noch riksdagen tidigare ändrat på de förslag som låg\r\ntill grund för ändringarna av referenspriserna på\r\nkött, spannmål osv. hänskjuter vi frågan tillbaka till\r\nregeringen och ger regeringen i uppdrag att med\r\nutgångspunkt i det resonemang vi för och i de\r\nförändrade förutsättningarna sätta de\r\nreferenspriser som är rimliga.</pre><pre>Det blir alltså betydligt mindre sänkningar eller\r\ninga sänkningar alls. Det vet vi inte riktigt nu. Man\r\nfår göra de beräkningarna med utgångspunkt från\r\nde förändringar som vi gjorde med priset på\r\nframför allt spannmål vid behandlingen av det förra\r\nbetänkandet.</pre><pre>Det har pratats en hel del om långsiktighet. Både\r\nChrister Windén och Åke Selberg har varit inne på\r\ndet. Det är naturligtvis oerhört viktigt och\r\nnödvändigt i en näring som jordbruket att ha en\r\nlångsiktighet. Samtidigt är det inte så enkelt att i\r\nnuvarande situation ha en sådan här långsiktighet,\r\ndärför att förutsättningarna förändras. I och med\r\natt Sverige sökte medlemskap i EG förändrades,\r\nsom Christer Windén sade, i ett slag\r\nförutsättningarna för att förverkliga 1990 års\r\nbeslut. EG har ju en något, för att inte säga helt,\r\nannorlunda uppläggning av sin jordbrukspolitik.</pre><pre>Jordbruksutskottet skrev i det förra betänkandet\r\natt vi ser det som väsentligt och viktigt att vi redan\r\ni vår kan få ett beslut om vilka regler och priser som\r\nskall gälla för jordbruket 1994. Jag måste med en\r\nviss besvikelse säga att vi inte har fått något sådant\r\nförslag ännu. Jag utgår ifrån att regeringen ändå\r\nkommer med det förslaget ganska snart, eftersom\r\ndet är nödvändigt att ge jordbruket den\r\ninformation och långsiktighet som vi har\r\neftersträvat. Därför förväntar jag mig en\r\nproposition från regeringen om 1994 års priser\r\nganska snart.</pre><pre>Stödet till Norrlandsjordbruket har varit uppe till\r\ndiskussion. Det är värt att slå fast att regeringen\r\nanslår 971 miljoner kronor till Norrlandsstödet.\r\nDet är en ganska väsentlig summa. Den utgår från\r\nde beräkningar som Jordbruksverket har gjort, som\r\nju från olika utgångspunkter kommer fram till olika\r\nresultat. I den situationen har regeringen och\r\nJordbruksdepartementet valt att lägga stödet på\r\nsamma nivå som förra året.</pre><pre>Det är ju alldeles tydligt och klart att man måste\r\nvara försiktig också med sådana här utgiftsökningar\r\ni en situation då vi har ekonomiska problem i\r\nsamhället. Om vi inte hade haft dessa problem\r\nskulle vi ju som Åke Selberg sade gärna hjälpa till\r\noch ge Norrlandsjordbruket bättre förutsättningar.\r\nDet är märkligt att Socialdemokraterna med det\r\nresonemanget kunde vara med och driva\r\njordbruksfrågorna på det sätt man gjorde i det förra\r\nbetänkandet och i den förra propositionen, där man\r\nbestämde de grundläggande förutsättningarna för\r\njordbruket. Jag skulle inte hålla för otroligt att den\r\nsocialdemokratiska politiken totalt sett är klart\r\nnegativ för jordbruket -- även för jordbruket i norra\r\nSverige.</pre><pre>Vi måste ha en helhetssyn, och inte bara se till vissa\r\nbitar.</pre><pre>I det här betänkandet behandlar vi också frågor om\r\nträdgårdsnäringen. Trädgårdsnäringen har haft\r\nstora ekonomiska bekymmer under lång tid. När\r\nKarl Erik Olsson blev jordbruksminister tillsatte\r\nhan en utredning för att penetrera problemen och\r\nfå fram förslag till vad man skulle kunna göra för att\r\nhjälpa till att förbättra situationen. Det är ett krav\r\nsom vi haft under ganska lång tid före\r\nregeringsskiftet utan att få något resultat på den\r\npunkten.</pre><pre>Utredningen har kommit med en del förslag. I\r\npropositionen föreslås nu att man skall tillföra\r\nträdgårdsnäringen 25 miljoner kronor. Det måste\r\nses som mycket positivt att näringen kan få det här\r\nstödet och den här hjälpen. Det sägs dessutom att\r\nman skall återkomma med flera åtgärder så\r\nsmåningom.</pre><pre>Jordbruksutskottet har ändrat en del i marginalen\r\npå förslaget till användning av pengarna. Vi säger\r\natt man skall kunna få använda delar av de 25\r\nmiljoner kronorna till konsumentfrämjande\r\nåtgärder, vilket sett från trädgårdsnäringens\r\nsynpunkt är väsentligt. Vi har också sagt att man\r\nskall kunna få använda en del av pengarna till EG-\r\ninformation. Det är naturligtvis viktigt för en\r\nnäring att bli väl informerad och väl förberedd för\r\nett inträde på den europeiska marknaden och för\r\nvad som gäller för att konkurrera med de varor som\r\nvi får hit. Här finns naturligtvis en hel del\r\nbekymmer, inte bara för trädgårdsnäringen utan\r\nockså för jordbruket.</pre><pre>I betänkandet har vi som så många gånger tidigare\r\nslagit fast att vi från jordbruksutskottets sida och\r\nfrån riksdagen håller väldigt hårt på att klara\r\nregionalpolitiken, att klara djurskyddet, att klara\r\nmiljöfrågorna och att klara livsmedelskvaliteten.\r\nDet här kan utgöra ett bekymmer i ett samröre med\r\nen större europeisk marknad. Reglerna, kraven\r\noch förutsättningarna är annorlunda. Men det här\r\när grundläggande värderingar som vi inte vill göra\r\navkall på.</pre><pre>Det finns också en del andra frågeställningar, bl.a.\r\nom energikostnaderna inom trädgårdsnäringen.\r\nDessa kostnader är väsentliga. Tidigare har det\r\nvarit fråga om 85 % nedsättning av skatterna. Vi\r\nförutsätter att det skall kunna bli denna siffra även\r\ni fortsättningen. Utskottet ger regeringen till känna\r\natt man skall arbeta vidare med denna fråga och\r\nlägga fram förslag.</pre><pre>Dessa frågor har tagits upp i en centermotion, och\r\npå så sätt har frågorna kommit med i betänkandet\r\nför riksdagen att fatta beslut om -- förhoppningsvis\r\nom en liten stund.</pre><pre>Utskottet har också behandlat en skrivelse om\r\nbekymmer med fritidsodling, koloniträdgårdar och\r\nMOVIUM-sekretariatet. Utskottet konstaterar att\r\nregeringen i forskningspropositionen har föreslagit\r\natt 11 miljoner kronor skall avsättas för dessa\r\nändamål. Utskottet förutsätter att dessa frågor\r\nkommer att kunna tilldelas en betydande del av\r\ndessa 11 miljoner kronor.</pre><pre>Utskottet har också ett tillkännagivande om\r\nproblemet med fruktodlingen. Efter det att\r\nriksdagen fattade beslut för några år sedan om\r\nborttagandet av importbegränsningar har det\r\nuppstått problem inom fruktodlingen. Utskottet\r\nvill nu att det skall tillsättas en snabbutredning som\r\nskall komma fram till förslag på hur näringen skall\r\nfungera i framtiden. Det är väsentligt för Sverige att\r\näven i framtiden ha en fungerande fruktodling.</pre><pre>Frågan om rådgivning till trädgårdsnäringen tas\r\nockså upp i betänkandet. Det är en fråga som var\r\naktuell när lantbruksnämndernas arbete fördes\r\növer till länsstyrelserna. Vi utgick från att den\r\nrådgivning som då fanns till trädgårdsnäringen\r\nockså skulle finnas i fortsättningen. Verksamheten\r\nvar tidigare litet mer komplicerad eftersom\r\norganisationen sträckte sig över flera län.\r\nLänsstyrelserna har ju inte varit intresserade av att\r\nge rådgivning i andra län än det egna länet.\r\nUtskottet understryker att det som framkom i det\r\ntidigare riksdagsbeslutet också skall gälla nu. Enligt\r\nde rapporter som har inkommit har rådgivningen\r\ninte alltid fungerat -- och det är väsentligt att den\r\ngör det.</pre><pre>Christer Windén tog upp några frågor som jag\r\nkanske skall säga något om. Han pratade om\r\nkostnadseffektivitet gentemot omgivningen. Men\r\ndå är frågan: vilken omgivning?</pre><pre>Det finns ingen möjlighet att konkurrera med\r\nvärldsmarknaden med de produktionskostnader\r\nsom finns nu -- inte vara sig i Sverige, EG eller\r\nnågon annanstans. Konstnadseffektiviten i\r\nförhållande till EG visar på en konkurrenssituation\r\nsom inte är så tokig. Men det går att göra en del\r\nsaker. Det är naturligtvis viktigt att se över denna\r\nfråga. Men det är inte så enkelt att finna de klara\r\njämförelserna ute i världen.</pre><pre>Vidare har vi frågan om skatterna. Christer Windén\r\ngav en riktig redogörelse i denna fråga. I de svenska\r\nlivsmedelspriserna ingår betydligt mera skatt än i\r\nde livsmedelspriser man finner ute i Europa. Men\r\nde bestämmer inte konkurrensskillnaden mellan\r\nsvenskt och europeiskt jordbruk -- däremot i fråga\r\nom de krav vi ställer på djurskydd, miljö osv.\r\nUtskottet har i ett annat sammanhang uttalat att det\r\nhär bör ske ett övervägande för att se på vilket sätt\r\ndet går att upprätthålla kraven.</pre><pre>Fru talman! Jag vill yrka bifall till hemställan i\r\nbetänkande JoU20.</pre><pre>Anf. 9  CHRISTER WINDÉN (nyd) replik:</pre><pre>Fru talman! Jag vill beröra tre saker. Först och\r\nfrämst har vi den långsiktiga strategin. I\r\nutskottsbetänkandet framgår följande: ''De\r\nförändringar som sker i vår omvärld innebär\r\nemellertid enligt utskottets mening att fördelarna\r\nmed en mer långsiktig och från början fastställd\r\nstrategi är begränsade. En sådan strategi skulle\r\nockså kunna innebära en icke önskvärd låsning\r\neller brist på flexibilitet -- -- --.''</pre><pre>Det här låter ju vackert. Men vad står det\r\negentligen mellan raderna? Det är inte fråga om\r\nannat än att dölja obeslutsamhet.</pre><pre>Vidare har vi frågan om Norrlandsstödet. Jag\r\nfrågade om täckningsgraden. Det var fråga om en\r\nnyckel, ett mättal, för att värdera hur stort stödet\r\nskall vara. Jag hävdar att täckningsgraden inte är\r\nnågot bra instrument i sammanhanget.\r\nTäckningsgraden är skillnaden mellan inkomster\r\noch utgifter -- eller intäkter och kostnader. Med en\r\nkonstant garanterad täckningsgrad finns inga\r\nincitament för att spara eller att anstränga sig.</pre><pre>Jordbruket i Norrland måste åläggas samma krav\r\npå effektivitetsökning och rationalisering som alla\r\nandra verksamheter i landet -- inte minst för\r\njordbruket i södra och mellersta Sverige.</pre><pre>Slutligen vill jag beröra frågan om\r\nkostnadseffektivitet. Kostnadseffektiviteten borde\r\nha angivits i betänkandet. Jordbruksministern har\r\nsagt att jordbruket skall vara konkurrenskraftigt.\r\nMen det är ingen som talar om vad det är fråga om.\r\nStor volym på jordbruket är en konkurrensfaktor\r\noch uppfattas av många som något starkt. En annan\r\ntolkning är att ha kvalitativt sett bra produkter. Det\r\när också ett konkurrensmedel. Men det här räcker\r\ninte. Kostnadseffektiviteten avgör hur bra Sverige\r\nklarar sig i EG.</pre><pre>När jag talar om kostnadseffektivitet menar jag inte\r\nbara primärproduktionen utan hela vägen från ax\r\ntill limpa. Jag tycker det är därför märkligt att\r\nutskottet inte kan ägna sig åt att framföra till\r\nregeringen att i uppdraget till LES ingår inte bara\r\natt försöka analysera vad som är fel utan även\r\nföreslå åtgärder för att komma tillrätta med felen.\r\nDet är inte särskilt svårt, Lennart Brunander. Eller\r\när det svårt?</pre><pre>Anf. 10  LENNART BRUNANDER (c)\r\nreplik:</pre><pre>Fru talman! Jag svarar på den sista frågan först. Det\r\när inte särskilt enkelt.</pre><pre>Jag börjar nu från början. Jag sade i mitt anförande\r\natt långsiktigheten är viktig. Men samtidigt är det\r\ninte möjligt att iaktta en långsiktighet som inte tar\r\nhänsyn till de förändringar som en vidgad europeisk\r\nmarknad innebär.</pre><pre>Det är alldeles klart att om Sverige är beroende av\r\nvad som händer på andra ställen minskar\r\nmöjligheterna till att iaktta en långsiktighet.\r\nDäremot är det viktigt att stärka\r\nkonkurrenskraften hos den svenska företagaren\r\noch jordbrukaren. Det går i alla fall att göra med\r\nhjälp av de åtgärder som skall vidtas. En sådan\r\nåtgärd är exportstödet, vilket skall göra det möjligt\r\natt sälja de produkter som finns och dessutom göra\r\ndem kända i Europa. En annan sådan åtgärd är just\r\nvad Christer Windén pratade om, dvs. att göra en\r\nkostnadsjämförelse med andra länder -- alltså\r\nfrågan om kostnadseffektivitet.</pre><pre>Det här har varit en av\r\nOmställningskommissionens viktiga uppgifter. Det\r\nhar lagts fram förslag om omfördelning av stödet till\r\njordbruket från animalieproduktion till\r\nvegetabilieproduktion. På det sättet skall\r\nkostnaderna sänkas för vegetabiliesidan och\r\nförbilliga produktionen på animaliesidan. På\r\nanimaliesidan har priserna och kostnaderna varit\r\nhögre än i Europa.</pre><pre>I dagsläget, efter förändringen i kronans värde, är\r\nSverige mycket konkurrenskraftigt i fråga om\r\npriserna på spannmålssidan gentemot Europa.\r\nSverige är också i stort sett konkurrenskraftigt även\r\npå animaliesidan.</pre><pre>Här kommer en hel del frågor in som rör djurmiljö,\r\narbetsmiljö osv. Det gäller hur vi nyttjar, har\r\ntillåtelse och vill använda de produktionsformer\r\nsom finns. Vi vill ha en kvalitetsmässigt sett bra\r\nproduktion med rena produkter. Vi vill vara\r\naktsamma om miljön med god djurhälsa osv.</pre><pre>Dessa frågor gör att vissa gränser måste sättas. Men\r\ndetta behandlas i ett annat betänkande. I övrigt är\r\ndet klart att vi i Sverige skall sträva efter att vara\r\nkonkurrenskraftiga.</pre><pre>Frågan om Norrlandsjordbruket får jag svara på i\r\nnästa replik.</pre><pre>Anf. 11  CHRISTER WINDÉN (nyd)\r\nreplik:</pre><pre>Fru talman! Jag vill bara beröra det här med\r\nkostnadseffektiviteten igen. Det råder tydligen en\r\nviss begreppsförvirring. Vi pratar om olika saker.\r\nLennart Brunander svarar inte på min fråga, och\r\njag svarar uppenbarligen inte på hans. Det verkar\r\nsom om vi pratar förbi varandra.</pre><pre>När det gäller kostnadseffektiviteten måste vi i det\r\nhär läget inte nödvändigtvis jämföra med hur det\r\nser ut i EG. Det handlar om att livsmedelspriserna\r\nskall ligga på en sådan nivå -- beroende på en intern\r\nkonkurrens, som i dag saknas -- att det blir ett\r\nkostnadsläge som gör oss konkurrenskraftiga när\r\ngränserna öppnar sig. Det är väl ingen som på fullt\r\nallvar tror att livsmedelsindustrin i Sverige, om den\r\ninte är konkurrenskraftig vid EG-inträdet, kommer\r\natt överleva. Den gör inte det. Vem skall bönderna\r\ni Sverige leverera sina produkter till om vi inte har\r\nen konkurrenskraftig livsmedelsindustri? Inte tror\r\nväl Lennart Brunander att tyska\r\nlivsmedelsindustrier köper svenska råvaror. I så fall\r\ngör de det i mycket begränsad utsträckning. Det\r\nviktigaste av allt är därför att svenska livsmedel\r\nhela vägen från primärproduktion ända fram till\r\nbutiksdisken måste ligga på en sådan prisnivå att vi\r\nframgångsrikt kan konkurrera på hemmaplan. Om\r\nvi inte kan konkurrera framgångsrikt på\r\nhemmaplan kan vi glömma all export.</pre><pre>Jag tror att vi har pratat tillräckligt om\r\nNorrlandsstödet. Jag tror inte att jag behöver\r\nberöra det mer.</pre><pre>Anf. 12  LENNART BRUNANDER (c)\r\nreplik:</pre><pre>Fru talman! Det är nog riktigt att vi inte pratar om\r\nexakt samma saker. Jag talar ju i huvudsak om\r\nprimärproduktionen i jordbruket. Det är ju inte\r\nlika enkelt som när det gäller många andra näringar\r\natt prata om effektivitet. Det är inte samma sak att\r\nproducera livsmedel som att producera muttrar,\r\nskruvar och maskiner. Det är litet annorlunda. Det\r\nfinns en del andra saker som ligger i det här.\r\nDessutom producerar jordbruket ett antal\r\nnyttigheter. Vi måste kanske också på något sätt\r\nbörja fundera över hur vi skall ersätta jordbruket\r\nför detta.</pre><pre>När det gäller industriledet och livsmedelsindustrin\r\nkan jag i huvudsak dela Christer Windéns\r\nresonemang att det är nödvändigt att vi har en\r\nlivsmedelsindustri som är konkurrenskraftig och\r\nnyttig och som kan ta hand om de svenska\r\nlivsmedlen. När det gäller detta tror jag inte att det\r\när någon större skillnad på våra åsikter. Det är\r\nsamma sak med Norrlandsstödet och missbruket av\r\ndet. Det är ju alldeles nödvändigt att man vidtar\r\nåtgärder mot detta missbruk. Det gör man också\r\nnu. Det står också litet grand i betänkandet om att\r\nman ser över de kalkyler som Christer Windén\r\ntalade om. Det är ju en av orsakerna till att stödet\r\nligger kvar på samma nivå som förra året.</pre><pre>Anf. 13  ÅKE SELBERG (s) replik:</pre><pre>Fru talman! Brunander tar upp exportfrågorna och\r\nhur viktiga de är. Jag kan bara instämma i att det är\r\nviktigt att vi klarar ut frågorna om export av\r\nlivsmedel och jordbruksprodukter.</pre><pre>När vi behandlade budgetpropositionen var det ju\r\ningen måtta på hur mycket Brunander ville släppa\r\ntill när det gällde stödet till södra Sverige. Han ville\r\ngå mycket längre än vad majoriteten gjorde. Jag\r\nskulle vilja fråga Brunander vad han svarar de olika\r\nLRF-avdelningarna när de är oroliga över att man\r\ntar ett steg bakåt när det gäller Norrlandsstödet.</pre><pre>Det skall finnas jordbruk över hela vårt land. Det\r\när vi överens om, Brunander. Det är inget tvivel om\r\ndet. Därför bör man också ha en långsiktighet. Jag\r\nundrar också varför ni går ifrån\r\nberäkningsgrunderna. Dessa var vi ju i stort sett\r\növerens om. Det är väldigt viktigt att de\r\nberäkningsgrunder som är fastställda följs, så att vi\r\nslipper diskutera det här varje år i kammaren. Jag\r\nvar en av dem som var mycket tillfredsställd över\r\natt vi nu skulle få beräkningsgrunder så att vi slapp\r\nden här diskussionen varje år.</pre><pre>När ni nu vill lämna över djurbidragen och de olika\r\nstöden till regeringen vill jag fråga Brunander: Är\r\ninte Brunander litet orolig för att lämna allt det här\r\ntill regeringen, med tanke på hur mycket stryk ni\r\nhar givit regeringen? På en del områden har ni gått\r\nbetydligt längre i kritiken än vad vi från\r\noppositionen har gjort.</pre><pre>Jag tyckte att vi lade fast långsiktigheten i 1990 års\r\nbeslut. Vi hade mycket blygsamma krav. Vi ville\r\nfortsätta med jordbrukspolitiken enligt 1990 års\r\nbeslut och se vad avregleringen innebar. Vi ville\r\nunder det här året diskutera och försöka hitta en\r\nsamstämmighet -- det behövs nämligen en\r\nsamstämmighet kring jordbrukspolitiken -- och\r\nbygga den på samma grund som vi gjorde i 1990 års\r\nbeslut. Det var egentligen det starkaste kravet som\r\nvi hade när vi behandlade jordbrukspropositionen.\r\nMen det fick vi inget gehör för. Jag tror att det hade\r\nvarit bra om vi hade kunnat behålla den\r\nsamstämmighet som vi tidigare har haft.</pre><pre>Hur det än är så har själva ansökan om\r\nmedlemskap i EG inte förändrat situationen\r\nsärskilt mycket.</pre><pre>Anf. 14  LENNART BRUNANDER (c)\r\nreplik:</pre><pre>Fru talman! Åke Selberg pratar också mycket om\r\nlångsiktigheten. 1990 års beslut var avsett att vara\r\nett långsiktigt beslut. Men jag tror att Åke Selberg\r\när ganska ensam om -- eller möjligtvis har\r\nSocialdemokraterna den inställningen -- att anse att\r\nansökan om ett medlemskap inte förändrade\r\nförutsättningarna för beslutets genomförande. Det\r\när alldeles klart att den gjorde det.</pre><pre>Det är fler saker som har inneburit förändringar,\r\nmen det är alldeles tydligt att de förutsättningar\r\nsom vi utgick ifrån när vi fattade det här beslutet\r\npå ett radikalt sätt förändrades när Ingvar Carlsson\r\nåkte ner till Bryssel för att lämna in den svenska\r\nmedlemskapsansökan. De uteblivna resultaten av\r\nGATT-förhandlingarna är ett annat exempel på\r\nsådant som har förändrat de förutsättningar som vi\r\nansåg skulle finnas vid genomförandet av beslutet.\r\nOm jag skall göra någon bedömning vill jag säga att\r\nSocialdemokraterna för närvarande inte alls har\r\nnågon långsiktig jordbrukspolitik. Det innebär en\r\nviss tjurskallighet att hålla fast vid 1990 års beslut,\r\ndärför att man inte har hittat någonting annat.</pre><pre>Det är alldeles tydligt att vi så att säga måste\r\nförändra en del av de förutsättningar som inte\r\nstämmer överens med den verklighet som vi möter.\r\nHär kommer de här exportsubventionerna,\r\nexportstödet eller vad man nu vill kalla det in. Åke\r\nSelberg säger nu att detta är någonting som de\r\nställer upp på. Det är jättebra, men vi får ju\r\nuppenbarligen köra er före oss i den frågan. Ni vill\r\ninte gå riktigt så långt. Ni vill inte släppa till alla\r\npengarna.</pre><pre>När det gäller Norrlandsstödet frågade Åke\r\nSelberg mig vad jag svarar en LRF:are i Norrland.\r\nOm nu önskemålet är att vi skulle gå på\r\nSocialdemokraternas linje kan jag naturligtvis\r\nsvara att vi väl kan göra det. Men det innebär ju\r\ninte att det blir bättre för den norrländske\r\njordbrukaren. Det blir klart sämre för alla\r\njordbrukare i Sverige. När vi generellt sett\r\nbehandlade jordbruksfrågorna förra gången\r\nhandlade det inte om något stöd till södra Sverige.\r\nDet handlade om stöd till jordbruket totalt sett i\r\nSverige, även till Norrlandsjordbruket. Vad vi gör\r\ngenom Norrlandsstödet är ju att vi korrigerar de\r\nskillnader som finns mellan norr och söder. Men de\r\ngrundläggande besluten gäller hela landet. Om de\r\när dåliga blir det dåligt för hela landet. Då hjälper\r\ndet inte att vi korrigerar med några miljoner till.\r\n971 miljoner är faktiskt inte litet pengar. Jag skulle\r\ninte ha haft något emot om vi skulle ha kunnat ge\r\nytterligare 70 miljoner. Men i en situation där vi\r\nbehöver spara pengar på alla möjliga sätt har vi\r\nvarit tvungna att göra det.</pre><pre>Åke Selberg, vi släpper inte djurbidraget.\r\nKobidraget läggs fast i det här betänkandet.\r\nDäremot ger vi regeringen i uppdrag att förändra\r\nförslaget till referenspriser, eftersom det inte\r\nstämmer överens med de beslut vi fattade senast.</pre><pre>Anf. 15  ÅKE SELBERG (s) replik:</pre><pre>Fru talman! Lennart Brunander, det är inte av\r\ntjurskallighet som vi vill ha kvar 1990-års beslut ett\r\når till. Anledningen var att vi -- som jag också sade\r\nvid utskottsbehandlingen -- ville ha en rejäl\r\ndiskussion under året för att sedan se vad vi\r\nkommer fram till. Vi har olika uppfattningar om\r\nhur man skall utforma arealbidrag, om vi nu blir\r\ntvungna att ha ett arealbidrag.</pre><pre>Sedan till frågan om Norrland. Lennart Brunander\r\nkanske har kort minne, men det är inte särskilt\r\nlänge sedan han var med och klappade till med 200\r\nmiljoner extra, i ett läge då vi också hade lagt fast\r\nberäkningsgrunderna för att ha ett system att följa.\r\nDå var man inte särskilt blygsam. 971 miljoner är\r\nförvisso mycket pengar. Det är det inget tvivel om.\r\nSyftet med de olika utredningarna är att vi skulle få\r\nfasta beräkningsgrunder så att producenterna,\r\njordbrukarna, skall veta vad de har att rätta sig\r\nefter.</pre><pre>Vid det förra beslutet som fattades var Lennart\r\nBrunander med och ökade budgetunderskottet\r\nmed ca 40 miljoner kronor. Det är inget tvivel om\r\natt vi skall vara sparsamma. Vi har alltid i åtanke\r\natt vi skall vara återhållsamma med pengar. Ni vet\r\nsjälva vilka förslag ni lägger fram på det sociala\r\nområdet när det gäller arbetslöshet,\r\nsjukförsäkringar m.m. Det gäller för oss alla att\r\nvara försiktiga med pengarna. Men då skall man\r\nvara det generellt och komma ihåg det i alla\r\nsituationer.</pre><pre>Anf. 16  LENNART BRUNANDER (c)\r\nreplik:</pre><pre>Fru talman! Åke Selberg säger att man inte vill\r\nförändra 1990-års beslut för att man vill få\r\nmöjlighet till en diskussion om hur man skall göra.\r\nDet kan i och för sig vara ett vällovligt syfte. Man\r\nmåste emellertid vara klar över att den näring som\r\nman diskuterar måste kunna leva även under denna\r\ntid, och det är de förändringar som har gjorts.</pre><pre>Den diskussion som Åke Selberg efterfrågar har\r\nförts i Omställningskommissionen. Alla förslag om\r\nförändringar i 1990-års beslut har sin utgångspunkt\r\ni förslag från Omställningskommission. Utifrån den\r\nutgångspunkten och med dessa diskussioner i\r\nryggen skall förändringarna göras. Man kan då inte\r\nbara sitta och vänta och skylla på att man vill ha\r\nytterligare diskussioner. Någon gång måste man\r\nockså handla. I andra situationer får vi kritik även\r\nfrån Socialdemokraterna för att det går för sakta.\r\nHär går det i så fall för fort.</pre><pre>Åke Selberg påminde mig om att jag har varit med\r\nom att höja ersättningen till Norrlandsstödet med\r\n200 miljoner i ett svep. Det visar hur verkligheten\r\negentligen ser ut och hur Socialdemokraterna\r\nagerar när de själva sitter och har makten. Det var\r\ninte så att man inte visste vad man skulle göra.\r\nNorrlandsjordbruken hade fått beskedet från\r\nriksdagen om att man inte skall tappa i lönsamhet\r\npå grund av avregleringen av 1990-års beslut. Den\r\ngången ville Socialdemokraterna vänta på\r\nutredningar, men riksdagen ville något annat och\r\nstödet höjdes. I jämförelse med det är dessa 70\r\nmiljoner egentligen inte mycket pengar.</pre><pre>Det förra beslutet vi fattade om reglerna för\r\njordbruket gällde samtliga jordbrukare i Sverige.\r\nDet var inte avsett för någon speciell del av landet,\r\nutan det gällde hela Sverige. Det är den grund\r\njordbruket står på.</pre><pre>Anf. 17  INGVAR ERIKSSON (m):</pre><pre>Fru talman! I jordbruksutskottets betänkande\r\n1992/93:20 tas vissa frågor som rör jordbruket och\r\nträdgårdsnäringen upp. Det gäller åtgärder för en\r\nfortsatt anpassning av det svenska jordbruket och\r\nlivsmedelssektorn till de förhållanden som råder\r\ninom EG.</pre><pre>Utskottet konstaterade vid behandlingen av årets\r\nbudgetproposition att Sveriges ansökan om\r\nmedlemskap i EG ställer nya krav på\r\njordbrukspolitiken -- krav som inte ryms inom\r\nramen för 1990 års beslut. För att Sverige vid\r\ntidpunkten för inträdet i EG skall ha en stark och\r\nkonkurrenskraftig jordbruksnäring och\r\nlivsmedelsindustri måste anpassningen av de\r\nsvenska pris-, stöd- och kostnadsnivåerna påbörjas\r\nföre ett medlemskap. Utskottet har därför tidigare\r\nuttalat och beslutat om att den långsiktiga\r\nplaneringen i jordbruket skall ske på ett snabbare\r\nsätt. Det gäller att det svenska\r\nomställningsprogrammet vad avser\r\nvegetabilieproduktionen skall kunna anpassas till\r\nEG:s trädesprogram på ett sådant sätt att vi inte får\r\nproblem här framöver.</pre><pre>Jag ser nu att jordbruksministern hedrar kammaren\r\nmed sin närvaro. Jag skulle vilja be\r\njordbruksministern att han med det snaraste\r\nkommer med besked om vilka förutsättningar\r\nsvenskt jordbruk -- det gäller inte minst\r\nvegetabilieproduktionen -- skall arbeta med under\r\ndet kommande verksamhetsåret, så att inte samma\r\nproblem uppstår som vi fick uppleva vid årsskiftet\r\nnär budgetpropositionen lades fram.</pre><pre>Sverige siktar på en fullständig integrering med\r\nEG:s gemensamma jordbrukspolitik från den\r\ntidpunkt Sverige blir medlem. Det är mycket viktigt\r\natt slå fast detta. Under senare tid har det i den\r\nallmänna debatten försports en del andra\r\nuppfattningar. Jag hoppas att det inte är så att något\r\nparti är berett att hoppa av den gemenskap som vi\r\nhade på detta område när vi lämnade in ansökan.\r\nSverige skall alltså vi integrationen uppnå så stora\r\npositiva samhällseffekter som möjligt med hänsyn\r\ntagen till både behovet av en stark och\r\nkonkurrenskraftig jordbruksnäring och till\r\nkonsumenternas och skattebetalarnas intressen.\r\nAmbitionen bör vara att inga övergångsåtgärder\r\nskall behöva tillämpas efter det att Sverige har blivit\r\nmedlem samt att övriga konkurrensbegränsande\r\nåtgärder undanröjs. I båda fallen skall detta vara\r\nbaserat på ömsesidighet. Ömsesidigheten är inget\r\nnytt. Det slog vi fast 1990 när vi fattade det\r\njordbrukspolitiska beslutet. Det gäller att följa upp\r\nde ambitioner som vi hela tiden har haft på det här\r\nområdet.</pre><pre>Målsättningen är också att behålla den höga\r\nsvenska nivån på bl.a. miljö-, djurskydds- och\r\ndjurhälsoområdena. Målet är också att\r\nupprätthålla en fortsatt hög ambitionsnivå på det\r\nregionalpolitiska området.</pre><pre>Utskottet tillstyrker regeringens förslag om\r\nförlängning av det temporära exportsystemet för\r\nköp fram till den 1 januari 1995. Det innebär att\r\nytterligare 100 miljoner kronor tillförs systemet.\r\nÄven i övrigt tillstyrks regeringens förslag om\r\nindustrins råvarukostnadsutjämning. Tidigare har\r\nvissa begränsningar funnits i möjligheten att få\r\nexportbidrag för vissa varor, som t.ex. mjölkpulver\r\noch torkade äggprodukter. Syftet var att förhindra\r\natt sådana varor som tidigare kunde få exportbidrag\r\ninom den gamla jordbruksprisregleringen skulle\r\nflyttas över till RÅK-systemet. Konsekvenserna av\r\nden begränsningsregeln har emellertid blivit att\r\nvissa industrier i ökad utsträckning använder\r\nimporterad råvara -- det kan gälla mjölkpulver, ägg\r\noch kött. Sedan kan man vid export av färdigvaran\r\nansöka om restitution för erlagd införselavgift.\r\nDärigenom kommer svensk råvara att\r\ndiskrimineras då det gäller vissa förädlade\r\nlivsmedel avsedda för export. Dessa problem\r\nkommer genom dagens beslut att tillrättaläggas.</pre><pre>En svensk etablering på EG-marknaden kräver nu\r\nspeciella åtgärder för att svensk\r\nlivsmedelsproduktion skall kunna hävda sig.\r\nSvenskt lantbruk och svensk livsmedelsindustri har\r\ninte tidigare varit inriktade på export av livsmedel.\r\nTrots det har vissa specialprodukter kunnat hävda\r\nsig väl på exportmarknaderna.</pre><pre>Men i och med att EG-ansökan inlämnats har\r\nförutsättningarna radikalt förändrats. Gränsen\r\nöppnas mot utlandet för den svenska marknaden,\r\noch Sverige öppnas på motsvarande sätt för EG-\r\nländerna. Sverige måste alltså satsa på export.\r\nÖkad konkurrenskraft genom effektivisering och\r\nökad marknadsföring krävs. Mycket har redan\r\nskett på jordbrukets område, och just nu görs\r\nenorma satsningar inom livsmedelsindustrin för att\r\nman skall kunna möta de nya utmaningar som man\r\nstår inför.</pre><pre>Fru talman! Det gäller nu att lära sig exportera och\r\natt etablera affärskontakter för export av förädlade\r\nlivsmedel. Det är alltså inte fråga om generella\r\nexportstöd, som finns inom EG och som tidigare\r\ntillämpades i Sverige. Det här är en nödvändig\r\nbörjan, och det är glädjande att vi kan uppnå\r\nenighet på den här punkten vid dagens beslut.</pre><pre>Som ett led i anpassningen till förhålandena inom\r\nEG tas gränsskyddet för proteinfodermedel bort\r\nden 1 juli 1993. Då kommer den svenska\r\nproduktionen av fodermedel att utsättas för ökad\r\nkonkurrens. Av detta skäl anser utskottet att\r\ngrönmjölsproducenterna, som särskilt hårt skulle\r\nkomma att drabbas, bör kompenseras på ett sådant\r\nsätt att produktionen kan fortleva. I EG-\r\nperspektivet skulle denna produktion kunna\r\nfortleva, genom att det där utgår betydande stöd till\r\nsådan produktion. Inte minst av detta skäl är det väl\r\nmotiverat att stödja grönmjölsproduktionen, som\r\nnu utskottet har förordat.</pre><pre>Då det gäller oljelinet, där proteinfodermedel\r\nutvinns som en biprodukt till oljeproduktionen,\r\nförutsätter utskottet att regeringen\r\nuppmärksammar effekterna. Frågan om\r\narealersättning, som togs upp i det sammanhanget,\r\nbör rimligen kunna övervägas i och med att\r\narealersättningen i framtiden också gäller övrig\r\noljeväxtproduktion.</pre><pre>I betänkandet tas också trädgårdsnäringens\r\nanpassning till EG upp. Det är uppenbart att man\r\nockså inom denna näring känner en viss oro för det\r\nsom komma skall. I propositionen har regeringen\r\nföreslagit att en klumpsumma på 25 miljoner skall\r\nanvändas för att hjälpa näringen i denna\r\nanpassning. Vi har emellertid vid\r\nutskottsbehandlingen föreslagit en flexiblare\r\nanvändning av medlen till gagn för näringen, inte\r\nminst då det gäller information om EG:s betydelse\r\nför näringen och möjligheten att bedriva vissa\r\nkonsumtionsinriktade informationsinsatser.</pre><pre>Utskottet har tillfredsställt ett par\r\nmotionsyrkanden som tar upp fruktodlarnas\r\nspeciella problem. För några år sedan gjordes en\r\nmassiv satsning på fruktnäringen. Orsaken till detta\r\nvar att fruktnäringen utsattes för en direkt\r\nkonkurrens utifrån genom att en del skydd som\r\ntidigare funnits hade tagits bort. Detta gjorde att\r\nmånga nappade på det stöd som staten gav,\r\nnämligen röjningsstödet, och att det gjordes stora\r\nsatsningar på nyodlingar. Inte mindre än 1 000\r\nhektar fruktodlingar etablerades på nytt, och det\r\nvar fråga om nya typer av fruktträd,\r\nnäringstillförsel, osv.</pre><pre>Effektiviteten för dessa odlingar kan därmed\r\nframöver bli väldigt god, men då krävs det också att\r\nodlarna får rimliga möjligheter att försälja frukten\r\ntill konkurrensmässiga priser, inte minst så att de\r\nkan konkurrera med odlare i omvärlden. Det har\r\nunder de här åren haltat ganska betänkligt. De\r\nförsta åren var skördarna små, men under förra året\r\nfick man en mycket god skörd. Man höll emellertid\r\npriser som det över huvud taget inte finns någon\r\nmöjlighet att leva vidare på.</pre><pre>Vi har därför begärt en snabbutredning, och vi\r\nhoppas verkligen att jordbruksministern nu\r\nfullföljer vår begäran, så att odlarna kan få besked\r\ninför höstens säsong. Vi har från riksdagens sida\r\ngjort en satsning på detta område, tillsammans med\r\nmånga odlare som har satsat ibland mångdubbla\r\nbelopp för att bli konkurrenskraftiga inför\r\nframtiden. Det är då väldigt angeläget att dessa\r\nsatsningar tas till vara och inte äventyras.</pre><pre>Åke Selberg har i debatten tagit upp en hel del\r\nfrågor. Jag skall i det här sammanhanget bara\r\nkommentera det han sade om Norrlandsstödet.\r\nHan sade att vi borgerliga är på spridd reträtt och\r\natt vi har ändrat oss i förhållande till tidigare fattade\r\nbeslut och lämnat tanken på kalkylmässiga\r\nunderlag. Även om vi är väldigt positiva till\r\nNorrlandsstödet och menar att det skall utvecklas\r\näven i fortsättningen, måste vi ju inse att det beslut\r\nsom fattades i den här frågan var förknippat också\r\nmed andra beslut rörande jordbruket i hela landet.</pre><pre>Vi kan nu konstatera att det har skett enorma\r\nförändringar när det gäller jordbrukets\r\nförutsättningar, i och med EG-ansökan och i och\r\nmed att våra förväntningar om att GATT-\r\nförhandlingarna skulle avslutas fullständigt har\r\ngrusats. GATT-förhandlingarna pågår ännu, snart\r\ntvå och ett halvt år efter det att de enligt våra\r\nbedömmningar skulle vara avslutade. Detta har lett\r\ntill stora problem för jordbruket i hela landet.</pre><pre>I det läge som har uppstått menar vi att det är\r\nrimligt att vi också har en press på jordbruket i\r\nNorrland, liksom vi har på jordbruket i övriga delar\r\nav landet. Vi menar att det är nödvändigt om vi\r\nskall få den konkurrenskraft som krävs av oss alla\r\ninför fortsättningen. Det står definitivt inte i strid\r\nmed eller skulle på något sätt äventyra\r\nambitionerna i de krav på regionalpolitiskt stöd för\r\nNorrland som vi hävdar i EG-förhandlingarna.</pre><pre>Våra ambitioner i det avseendet är väl kända. Det\r\ntalas dels om subarktiskt jordbruk, dels om\r\njordbruk i missgynnade områden i andra delar av\r\nlandet. Vi måste framöver ha mod att diskutera\r\nhela det perspektivet. Det finns ju faktiskt områden\r\ni södra Sverige som har precis lika besvärliga\r\nförutsättningar som vissa områden längs Norrlands\r\nkuster men som inte får ett enda öres stöd. Vi tror\r\natt det i det sammanhanget är viktigt att fullfölja\r\nambitionerna i EG-förhandlingarna. Jag vill\r\ntillbakavisa de anklagelser som Åke Selberg riktar\r\nmot regeringen.</pre><pre>Också Jan Jennehag var kritisk på den punkten.\r\nHan talar t.o.m. om en omfördelning inom landet.\r\nJag vill då fråga: Tycker Jan Jennehag att det är\r\nrimligt att sydsvenskt jordbruk, inte minst\r\njordbruket på det småländska höglandet, med\r\nförutsättningar som inte är bättre än de i Norrlands\r\nkustland, skall vara med och betala till ett\r\nNorrlandsstöd? Det är ju vad Jan Jennehag här\r\nförordar.</pre><pre>Till sist, fru talman, vill jag yrka bifall till utskottets\r\nhemställan i detta betänkande, 1992/93:JoU20.</pre><pre>Anf. 18  ÅKE SELBERG (s) replik:</pre><pre>Fru talman! Jag skulle vilja börja där Ingvar\r\nEriksson slutade. Han tog upp de sydsvenska\r\njordbruken på småländska höglandet, men det var\r\ninte de som fick det ökade spannmålsstödet, utan\r\ndet gick naturligtvis ut till andra områden.</pre><pre>Jag skulle också vilja fråga: Var tanken att en\r\nsänkning av stödet till Norrland skulle ge utrymme\r\nför en höjning av inlösen på spannmålspriset och\r\nsedan möjliggöra de förändringar som ni\r\ngenomförde i budgetpropositionen?</pre><pre>Jag tycker också att det är viktigt att påpeka att\r\nförändringen när det gäller Norrland sker just när\r\nvi går in i förhandlingarna. Naturligtvis kan det\r\nuppfattas på ett negativt sätt och leda till bekymmer\r\nvid förhandlingarna.</pre><pre>Det var en förhoppning i 1990 års beslut att GATT-\r\nförhandlingarna skulle vara klara när beslutet\r\nskulle börja gälla. Anledningen till att vi vidtog en\r\ndel åtgärder och justerade t.ex. djurbidraget var ju\r\natt vi inte fick till stånd den uppgörelsen.</pre><pre>Jag vill sedan uttrycka tillfredsställelse över att\r\nIngvar Eriksson ytterligare en gång slår fast att vi\r\nskall hålla en hög nivå på djurskyddsområdet. Det\r\när också Socialdemokraternas ambition.</pre><pre>Ingvar Eriksson efterlyser samstämmighet. Det var\r\njust den diskussionen vi förde i samband med\r\ndebatten om budgeten för jordbruket. Vi sade då\r\natt vi ville behålla samstämmigheten.</pre><pre>Jag vill till sist instämma i Ingvar Erikssons\r\npåpekande att det är trevligt att jordbruksministern\r\när på plats här i dag. Jag hoppas att vi skall få veta\r\nlitet grand om hur regeringen har tänkt sig\r\nförutsättningarna inför 1994.</pre><pre>Anf. 19  INGVAR ERIKSSON (m) replik:</pre><pre>Fru talman! Jag vill först beklaga att\r\nhögtalaranläggningen i denna kammare inte tycks\r\nfungera. Det är svårt att föra en debatt när man inte\r\nhör vad motdebattören säger. Jag skall ändå\r\nförsöka kommentera det jag uppfattade av Åke\r\nSelbergs inlägg.</pre><pre>Vi korrigerade spannmålspriset något, och\r\nanledningen var att vi uppfattade att\r\nlönsamhetsnivån höll på att underskridas. Vi vet ju\r\nalla att en fortsatt sänkning av lönsamheten inom\r\nvegetabiliesidan medför uppenbara risker för att\r\nman i Sydsverige mer och mer går över till\r\nanimalieproduktion, och det om något skulle vara\r\nen belastning för norra Sverige. En av orsakerna till\r\natt vi har tvingats stanna upp med uppräkningen av\r\nNorrlandsstödet är att vi befinner oss i ett trängt\r\nekonomiskt läge.</pre><pre>Just i det perspektiv som jag här redogjorde för, att\r\ndet av jordbrukare i södra Sverige krävs en oerhörd\r\nansträngning och en effektivisering och att det\r\ndessutom krävs en ökad effektivisering inom\r\nlivsmedelsindustrin, måste ju en del av kraven gälla\r\näven jordbrukare och livsmedelsindustrier i norra\r\nSverige, detta just för att åstadkomma den ökade\r\nkonkurrenskraft som vi alla ser som önskvärd och\r\nnödvändig. Säkert kommer Norrlands jordbrukare\r\natt överleva det här.</pre><pre>Jag vill definitivt säga ifrån att det skulle vara tal om\r\natt vi på något sätt skulle vilja diskriminera\r\nNorrlandsjordbruket inför EG-förhandlingarna. Vi\r\nställer oss helt eniga bakom det som regeringen har\r\nsagt när det gäller de svenska kraven på\r\nregionalpolitiska lösningar. När det gäller den\r\nsaken tycker jag inte att det behöver råda någon\r\noenighet mellan oss.</pre><pre>Anf. 20  ÅKE SELBERG (s) replik:</pre><pre>Fru talman! Jag förstår att jag inte talar in i\r\nmikrofonen, men det är alltid svårt att stå med\r\nryggen mot den man talar med. Jag tycker inte det\r\nkänns särskilt trevligt.</pre><pre>Jag håller med Ingvar Eriksson om att de flesta\r\njordbrukare i dag har en tuff uppgift, oavsett om de\r\nbefinner sig i södra eller norra Sverige. Jag reser\r\nganska mycket i landet. Jag träffar många\r\njordbrukarorganisationer även i södra Sverige, så\r\njag är nog ganska väl införstådd med vad som\r\nhänder. Men vi tyckte det var negativt att man just\r\ninför EG-förhandlingarna ändrade på det\r\nregionalpolitiska stödet till Norrland. Det måste\r\nförsämra läget i förhandlingarna att man redan nu\r\nprutar på stödet.</pre><pre>Anf. 21  INGVAR ERIKSSON (m) replik:</pre><pre>Fru talman! Vi kan inte komma ifrån den krassa\r\nekonomiska verklighet vi lever i. Det är den som\r\nligger bakom detta. Det finns inget annat skäl.</pre><pre>Däremot vill jag gärna i detta sammanhang uttala\r\nvikten av att vi som politiker inte bidrar till att\r\nskapa motsättningar mellan norr och söder genom\r\nen kraftig ökning av Norrlandsstödet just i denna\r\nsituation när det sydsvenska jordbruket pressas så\r\nhårt.</pre><pre>Jag vet hur det är -- jag lever i den sydligaste delen.\r\nDet skulle vara mycket ödesdigert för oss alla\r\noavsett om vi bor i norr eller söder. Det är därför\r\njag gärna vill understryka vikten och betydelsen av\r\natt vi är eniga när det gäller satsningarna kring\r\nregionalpolitiken och EG. I de satsningarna talar\r\nman om Norrlandsstödet med en ny accent, man\r\ntalar om ett subarktiskt jordbruk, och man talar\r\nockså om andra missgynnade områden i Sverige,\r\nsom man har tagit upp i dessa förhandlingar.</pre><pre>Jag tycker det är viktigt att vi här inte bidrar till att\r\nskapa motsättningar mellan bönder i norr och söder\r\nresp. politiker i norr och söder. Sådant skulle inte\r\ngagna oss i den fortsatta processen.</pre><pre>Anf. 22  CHRISTER WINDÉN (nyd)\r\nreplik:</pre><pre>Fru talman! På tal om att ha ryggen mot den man\r\ndebatterar med så står väl jag väldigt illa till.</pre><pre>Fru talman! Jag gläder mig mycket åt Ingvar\r\nErikssons ordval och hans lyriska beskrivningar av\r\nhur viktigt det är att bönderna i Norrland\r\nunderställs samma krav på effektivitet och\r\nrationalisering som bönderna i övriga Sverige. Han\r\nuttrycker sig så att det låter som om han citerade\r\nmin reservation. Om han menar vad han säger och\r\ntycker som han uttryckte det, ser jag inte hur han\r\nskall klara sig undan att rösta med mig på min\r\nreservation.</pre><pre>Anf. 23  INGVAR ERIKSSON (m) replik:</pre><pre>Fru talman! Vi har ju i vår skrivning tagit upp\r\nekonomin. Jag tror inte det skall behöva råda\r\nnågon missuppfattning om den.</pre><pre>Christer Windéns reservation kanske i viss\r\nutsträckning är ett spel för gallerierna. Jag tycker\r\ninte vi behöver frångå propositionen på denna\r\npunkt.</pre><pre>Som Christer Windén uttryckte det är han i stort sett\r\npå samma sida som jag i detta sammanhang. Jag\r\ntror det är viktigt att vi försöker vara så eniga som\r\nmöjligt.</pre><pre>Anf. 24  JAN JENNEHAG (v) replik:</pre><pre>Fru talman! Ingvar Eriksson kommenterade mitt\r\ninlägg vad gäller Norrlandsstödet med att det finns\r\njordbruk också i södra Sverige som har besvärliga\r\nproduktionsförhållanden, liksom det finns\r\njordbruk i Norrlands kustland som har det något\r\ngynnsammare än i Norrlands inland.</pre><pre>Självklart är det så. Men Norrlandsjordbruket som\r\nsådant har generellt sett mer svårigheter än\r\njordbruket i södra Sverige. Därom är vi ju alla\r\növerens.</pre><pre>Vi löser inte Norrlandsjordbrukets problem genom\r\natt hänvisa till att det finns jordbruk på småländska\r\nhöglandet som också har det besvärligt. Den delen\r\nfår vi försöka behandla för sig.</pre><pre>Jag menar att Norrlands jordbruk, speciellt i\r\ninlandet, har en avgörande betydelse för\r\nbefolkningens möjlighet att bo kvar. Jordbruket\r\nhar på det sättet ytterligare en funktion i\r\nförhållande till i södra Sverige. Jag tror att vi är\r\növerens också om den punkten.</pre><pre>Anf. 25  INGVAR ERIKSSON (m) replik:</pre><pre>Fru talman! Självfallet löser vi inte problemen i\r\nnorra Sverige genom att hänvisa till att det finns\r\nproblem också på andra håll. Jag har ingen annan\r\nuppfattning än att det finns problem i Norrland.\r\nMen jag tror inte att man löser\r\nNorrlandsproblemen bara genom att öka anslagen.\r\nDet finns en lång rad andra orsaker till att det har\r\nvarit en vikande tendens på vissa håll i Norrland.\r\nMan bör nog angripa problemet på andra sätt.</pre><pre>Om vi gemensamt tar ansvaret för att slå fast att vi\r\nskall ha en stark svensk livsmedelsproduktion i hela\r\nlandet och lever efter de principerna, så tror jag att\r\ndet kan leda till att de som är unga i dag stannar\r\nkvar i näringen också i Norrland. Även i Sydsverige\r\när det så i dag att ungdomen flyr från denna näring.\r\nDet är ett tungt och arbetsamt jobb. Är det\r\ndessutom olönsamt, är det inte så lockande. Det är\r\ndär huvudorsaken till flykten från jordbruket\r\nligger. Det är så även i Småland, och där tror jag att\r\nvi kan bli överens om andra insatser också.</pre><pre>Jag tror dock att det generellt från svenska folkets\r\nsida krävs en positiv inställning till svensk\r\nlivsmedelsproduktion. Då vill det till att vi, när\r\nmarknaderna öppnas, fortsätter att köpa svenska\r\nvaror. Det gäller att vi alla gemensamt ser till --\r\nbåde konsumenter och producenter -- att verkligen\r\nslå vakt om den svenska marknaden. Nu är det tid\r\natt göra detta.</pre><pre>Då tror jag också att Norrlandsjordbruket kommer\r\natt klara sig. Norrlandsjordbruket behövs. Det\r\nbehövs för att vi behöver folk i Norrland. Det finns\r\nmånga goda skäl till det. Vi kommer att fortsätta att\r\narbeta för att Norrland skall ha sin rättmätiga del\r\noch sina chanser att leva kvar som\r\njordbruksområde i framtiden.</pre><pre>Anf. 26  JAN JENNEHAG (v) replik:</pre><pre>Fru talman! Inte heller jag tror att vi löser\r\nproblemen med enbart anslag. Men jag och Ingvar\r\nEriksson har olika uppfattning om\r\nanslagsinstrumentets betydelse. Jag tror att vi\r\nbehöver det i högre grad än vad som förutsätts i\r\nregeringens förslag och i utskottsmajoritetens\r\nuppfattning.</pre><pre>Vi kanske inte kommer längre på den här punkten.\r\nJag menar dock att en omfördelning av resurser är\r\nnödvändig. Det anser också Ingvar Eriksson. Vad\r\nvi träter om är i vilken grad vi tvingas utnyttja detta\r\nmedel.</pre><pre>Anf. 27  Jordbruksminister KARL ERIK\r\nOLSSON (c):</pre><pre>Fru talman! Jag hade egentligen tänkt nöja mig\r\nmed att lyssna på denna debatt, men eftersom det\r\nhar ställts ett par frågor vill jag göra ett inlägg.</pre><pre>Först och främst skulle jag vilja säga att\r\njordbruksutskottets betänkande i huvudsak\r\nstämmer överens med regeringens proposition. Det\r\nfinns ett par tillägg som, om de går igenom,\r\nnaturligtvis innebär ett påpekande från riksdagen\r\natt regeringen bör göra ytterligare en del. Bl.a.\r\nhandlar det om trädgårdsnäringen.</pre><pre>Jag ser inte några problem i detta. Jag ser det\r\nsnarare som om riksdagen i så fall vill påskynda ett\r\narbete som jag redan kommit i gång med genom att\r\ntillsätta Trädgårdsnäringsutredningen. Det har\r\nlagts fram vissa förslag. Jag tror det kan vara bra att\r\ngå vidare på den vägen.</pre><pre>En annan fråga som varit uppe till diskussion är\r\nNorrlandsstödet. Jag vill bara förklara för\r\nkammaren att det inte är fråga om någon sänkt\r\nambition. Jag har tidigare diskuterat detta här i\r\nkammaren. Det fanns alltså en modell för\r\nuppräkning som man kan hävda var den som\r\ntillämpats tidigare. Den gav ett något högre utfall\r\nän det vi har föreslagit. Jordbruksverket har också\r\nräknat på ett annat alternativ som gav ett lägre\r\nutfall än tidigare. Nu behåller vi alltså i princip\r\nsamma stöd som förra året med en viss mindre\r\nuppräkning.</pre><pre>Detta är inte någon sänkt ambition, utan ett mycket\r\nklart tecken på att vi i ett mycket besvärligt\r\nbudgetläge upprätthåller den ambitionsnivå som vi\r\nhar haft.</pre><pre>Jag vill också understryka att frågan om det\r\nnorrländska jordbruket är den mest framskjutande\r\nfrågan i förhandlingarna med EG om medlemskap.\r\nJag ser det som nödvändigt att få ett bibehållet stöd\r\ntill jordbruket i norra Sverige i samband med ett\r\ninträde i EG.</pre><pre>Medlemskapsförhandlingarna påverkar givetvis\r\nvår situation i hela landet, inte minst när det gäller\r\njordbruket. Den gemensamma jordbrukspolitiken\r\ni EG är mycket omfattande och ganska speciell.</pre><pre>Redan i samband med budgetpropositionen har\r\nriksdagen beslutat att göra vissa anpassningar. Man\r\nkan säga att socialdemokraterna delvis ställde sig\r\nutanför den diskussionen. Jag har i och för sig med\r\nviss tillfredsställelse noterat att utskottets\r\nordförande, Margareta Winberg, i sitt\r\nkvinnoförbunds tidning har sagt att det behövs viss\r\njustering i politiken.</pre><pre>Jag är av den uppfattningen att man inte bör frångå\r\n1990 års beslut -- det har jag uttalat väldigt många\r\ngånger -- men att vi måste göra de nödvändiga\r\njusteringarna.</pre><pre>Jag tror att det är viktigt att vi fullföljer\r\nomställningsbeslutet. Vi bör låta det löpa ut under\r\nden tid som kontraktet med jordbrukarna gäller.\r\nMen samtidigt bör vi göra det möjligt att\r\ntransformera denna omställning in i ett EG-\r\nprogram för roterande träda, som man redan har,\r\noch införa en kompletterande fast träda som jag så\r\nsent som i förrgår diskuterade med\r\nkommissionären Stechel i Bryssel.</pre><pre>Det har efter riksdagens förra beslut om\r\ninlösenpriset för spannmål inträtt vissa\r\nförändringar i det förslag till justering av\r\nreferenspriser som fanns med i propositionen och\r\nsom finns med i det beslut som skall fattas här i\r\nkammaren.</pre><pre>Jag inser naturligtvis detta samtidigt som jag kan\r\nkonstatera att den sänkning av referenspriset som\r\nföreslagits är försiktigt tilltagen. I de flesta fall är\r\nden förändring som en höjning av spannmålspriset\r\ninneburit inte så stor att vi skulle komma utanför\r\nden möjliga förändring som ligger i de föreslagna\r\nsiffrorna.</pre><pre>Den försiktighet som Jordbruksdepartementet gett\r\nuttryck för i propositionen tidigare, skall vi\r\nnaturligtvis efter riksdagens påpekande fullfölja,\r\nefter den ändring som gjorts när det gäller\r\ninlösenpriserna. På någon punkt kan det bli\r\nnödvändigt med justeringar, och sänkningen av\r\nreferenspriset kan bli något mindre.</pre><pre>Jag vill dock understryka en sak i det här\r\nsammanhanget. När vi beslutade att sänka\r\nkostnadsläget, ta bort handelsgödsel- och\r\nbekämpningsmedelsavgifter, sänka\r\nproteinfoderavgifterna och låsa spannmålspriserna\r\npå en lägre nivå, innebär detta en\r\nkostnadsbesparing i jordbruket. Denna besparing\r\nmåste åtminstone till en del komma\r\nkonsumenterna till del. Det är därför rimligt att\r\nföljden av det riksdagsbeslut som i dag kan fattas\r\nblir en justering av referenspriserna vid\r\nhalvårsskiftet.</pre><pre>Det ställdes här några frågor om nästa års\r\nväxtodling. Jag har haft ambitionen, och har\r\nfortfarande, att vara tidigare än någon\r\njordbruksminister varit, inom den närmaste tiden\r\nbakåt, med att förslå det som skall gälla innan\r\nhöstsådden kommer i gång mot slutet av\r\nsommaren. Det är min ambition att återkomma\r\nmed en proposition till riksdagen inom den allra\r\nnärmaste tiden.</pre><pre>Den här propositionen är naturligtvis intimt\r\nförknippad med medlemskapsförhandlingarna. Vi\r\nhar diskuterat de positioner som under denna\r\nmånad -- kanske något senare -- skall föreläggas EG\r\nnär det gäller jordbruket. Det har dragit ut på\r\ntiden. Jag vill inte påstå att det har varit några\r\nproblem i egentlig mening. Men man skall vara klar\r\növer att både acquis-genomgången, som rör 18 000\r\nsidor, och diskussionen om alla detaljer är en lång\r\nprocess. Jag kan erkänna för kammaren att jag\r\ntidigare varit något optimistisk när det gällt att\r\nbedöma den nödvändiga tidsutdräkten. Men\r\narbetet är på gång. Vi är ganska klara över\r\npositionerna. Därefter blir det möjligt att förslå\r\nriksdagen de system som skall gälla för nästa år i\r\nenligt med vad jag tidigare skrivit i propositionen.</pre><pre>Anf. 28  INGVAR ERIKSSON (m) replik:</pre><pre>Herr talman! Jag vill tacka jordbruksministern för\r\ninlägget. Jordbruksministern resonerar något om\r\nomställningsprogrammet. Det bör löpa\r\nkontraktstiden ut, säger han. Jag har ingen annan\r\nuppfattning.</pre><pre>Jordbruksministern resonerade också något om\r\ninfasningen i EG när det gäller frågan om träda.\r\nDet skulle givetvis vara mycket intressant om\r\njordbruksministern något kunde lätta på förlåten.\r\nBlir det någon form av EG-träda för nästa år?</pre><pre>Anf. 29  Jordbruksminister KARL ERIK\r\nOLSSON (c):</pre><pre>Herr talman! Jag tror inte att jag i dag skall lätta\r\nså mycket mer på förlåten. Det skall göras bitvis.\r\nVäntan behöver nog inte bli så lång innan vi har det\r\nhär något så när klart. Men frågorna är känsliga,\r\noch när man för förhandlingar gäller det att man vet\r\nvad man säger. Jag skall inte gå längre in på detta.</pre><pre>Principen bör dock vara att vi skall kunna fullfölja\r\nprogrammet. Men vi skall försöka göra det möjligt\r\natt användas i ett EG-sammanhang. Den omställda\r\narealen som inte är skogsplanterad eller omlagd till\r\nvåtmarker skall kunna ingå i den basareal som\r\ntillämpas i EG, och som skall vara föremål för stöd\r\ni framtiden.</pre><pre>Anf. 30  INGVAR ERIKSSON (m) replik:</pre><pre>Herr talman! Jag vill tacka för det beskedet. Jag\r\nförstår att det ur förhandlingssynpunkt kan vara\r\nkänsligt att lätta för mycket på förlåten. Men det är\r\nmycket angeläget att situationen inte blir som den\r\nvar i vintras, då besked om träda och annat kom\r\nmycket sent.</pre><pre>Jordbruksministern har nu redan angett att besked\r\nskall lämnas i god tid före höstsådden, då är det inte\r\nså lång tid kvar, herr jordbruksminister. Jag\r\nhoppas, väntar och tror att jordbruksministern är\r\nberedd att ge de besked som svenskt jordbruk\r\nbehöver för att kunna planera inför framtiden. Det\r\när oerhört viktigt.</pre><pre>Anf. 31  ÅKE SELBERG (s) replik:</pre><pre>Herr talman! Jordbruksministern säger att\r\nförändringarna i propositionen är små. Vi\r\nsocialdemokrater tycker nog att de är ganska\r\nbetydande när det gäller vad som händer på\r\nanimaliesidan. Socialdemokraterna begärde därför\r\natt få tillbaka ärendet till riksdagen för att kunna ta\r\nställning. Det handlar ju alltid om budgetfrågor och\r\npengar. Precis som så många tidigare talare sagt är\r\ndet viktigt att vi är varsamma med resurserna.</pre><pre>Upplevs det inte som fel signal att man nu drar ned\r\npå Norrlandsstödet, att man håller en lägre nivå än\r\nvad som föreslås i de olika utredningarna? I andra\r\nsammanhang försöker man ju hålla upp nivån för\r\natt få en så bra situation som möjligt. Kan\r\njordbruksministern säga när vi kan räkna med att få\r\nbesked om positionerna i förhandlingarna?</pre><pre>De förändringar som nu sker inom\r\nanimalieproduktionen gör att vi får brev från\r\nköttproducenter, animalieproducenter, som är\r\nmycket oroliga över vad som kommer att hända vad\r\ngäller den produktionens kostnadssida. Det vore\r\ndärför bra om vi kunde få ett klarläggande på denna\r\npunkt.</pre><pre>Till sist vill jag hälsa från fru ordförande, som\r\nverkligen uppskattar att jordbruksministern läser\r\ntidningen Morgonbris.</pre><pre>Anf. 32  Jordbruksminister KARL ERIK\r\nOLSSON (c):</pre><pre>Herr talman! Vad gäller foderkostnaden och\r\npriserna på animalieprodukterna, vet vi att det\r\nstora problemet i dag både när det gäller nötkött\r\noch när det gäller griskött inte är att referenspriset\r\när för lågt. Problemet är i stället att man med\r\navräkningspriset inte når upp till referenspriset.\r\nDet är här som vi har det stora\r\nlönsamhetsproblemet.</pre><pre>Vi kommer naturligtvis att ta nödig hänsyn till den\r\nlitet dyrare spannmålen. Vi hade redan i\r\npropositionen förutsett att riksdagen sannolikt\r\nkommer att justera regeringens förslag. Förslaget\r\nsom lades fram var därför mycket försiktigt. Vi\r\nkommer att följa riksdagens ställningstagande, och\r\njag tror att det kommer att tillgodose de problem\r\nsom Åke Selberg tar upp.</pre><pre>Jag är också medveten om att Åke Selbergs\r\npartikamrater och andra är mycket angelägna om\r\natt priserna på livsmedel inte höjs mer än\r\nnödvändigt utan kanske i viss mån även sänks.\r\nDärför har jag sagt att referenspriserna måste\r\nsänkas för att vidareföra en del av\r\nkostnadssänkningarna. Samtidigt har regeringen\r\ngett uppdrag till Livsmedelsekonomiska\r\nsamarbetsnämnden att studera hur det utfaller när\r\npriserna sänks för bonden men inte för\r\nkonsumenten. Det är en oefterrättlig situation.</pre><pre>Så går jag vidare till Norrlandsfrågan. Jag vill bara\r\npåpeka för Åke Selberg och kammarens ledamöter\r\natt det gjordes en viss höjning av Norrlandsstödet --\r\nlåt vara liten. I nuvarande läge är det faktiskt inte\r\nmånga stöd som har behållits på tidigare nivå. De\r\nallra flesta stöden har på grund av budgetskäl fått\r\nvidkännas minskningar. Så är inte fallet för\r\nNorrlandsstödet, vilket visar att det stödet är\r\nprioriterat.</pre><pre>Vad gäller positionerna, är det min avsikt att vid ett\r\nbesök den 19 maj i EG-delegationen delge\r\nledamöterna i EG-delegationen innehållet i\r\npositionerna i huvudsak.</pre><pre>Anf. 33  ÅKE SELBERG (s) replik:</pre><pre>Herr talman! Jordbruksministern säger att han\r\nvisste att regeringen skulle bli justerad på punkten\r\nom inlösen av spannmålspriset som i sin tur\r\npåverkar animalieproduktionen. Det är ganska\r\nanmärkningsvärt. Varför lades då inte ett sådant\r\nförslag fram från första början?</pre><pre>Anf. 34  Jordbruksminister KARL ERIK\r\nOLSSON (c):</pre><pre>Herr talman! Jag uppfattade inte det sista som Åke\r\nSelberg sade. Debatten pågick ju i\r\njordbruksutskottet när vi skrev denna proposition,\r\näven om beslutet inte var fattat. Därför tyckte jag\r\natt det fanns skäl att vara försiktig. Debatten i\r\njordbruksutskottet grundade sig ju den gången på\r\ndet förhållandet att kronan hade flutit under en\r\nlängre tid, medan regeringens tidigare\r\nbedömningar grundade sig på den kronkurs som vi\r\nhade före den 19 november förra året.</pre><pre>Anf. 35  CHRISTER WINDÉN (nyd)\r\nreplik:</pre><pre>Herr talman! Jag tackar jordbruksministern för\r\ninformationen, men jag har några frågor som jag\r\nvill ställa.</pre><pre>Jag vet inte om jordbruksministern var i kammaren\r\nnär denna debatt började. Jag talade då ganska\r\nmycket om behovet av en långsiktig strategi. Jag\r\nhänvisade då till att det i betänkandet, vars\r\nhemställan antagligen kommer att antas av\r\nriksdagen, står att det inte går att ha en fastlagd\r\nlångsiktig strategi, eftersom man då är oflexibel och\r\nlåst vid förhandlingarna med EG.</pre><pre>Jag undrar vad jordbruksministern anser om\r\nföljande. Om man nu har en långsiktig strategi, som\r\ninnebär att man ganska detaljerat har angett hur\r\ndet skall se ut fram till EG-inträdet 1995, om vi\r\nantar att Sverige blir medlem då, är alternativet då\r\natt inte ha någon strategi alls? Jag är övertygad om\r\natt det för den enskilde bonden är mycket bättre att\r\nha en fastlagd strategi, som man kanske måste\r\nändra, därför att det sker en förändring av\r\nomständigheterna, än att leva i ovissheten av att\r\ninte ha någon strategi alls.</pre><pre>Jag vill ställa en fråga som gäller\r\nLivsmedelsekonomiska samarbetsnämnden. I\r\npropositionen står det att jordbruksministern avser\r\natt låta den här institutionen få till uppgift att\r\nundersöka var i livsmedelsproduktionen\r\nkostnaderna finns. Det handlar huvudsakligen om\r\nlivsmedelsindustrin och handeln. Jag undrar: Vore\r\ndet inte vettigt att i detta uppdrag samtidigt lägga in\r\natt man skall föreslå åtgärder? Att det är fel och var\r\ndet är fel, det vet vi ganska bra. Däremot har vi inte\r\nen klar uppfattning om vilka åtgärder som skall\r\nvidtas.</pre><pre>Avslutningsvis har jag en kort fråga beträffande\r\nEG-anslutningen. En areal på 375 000 hektar är\r\nomställd. En del av denna areal är redan planterad\r\nmed skog. Hur blir det med den delen som är\r\nskogbeväxt? Kommer den att kunna räknas in i den\r\ns.k. basarealen?</pre><pre>Anf. 36  Jordbruksminister KARL ERIK\r\nOLSSON (c):</pre><pre>Herr talman! Jag skall börja med Christer Windéns\r\nfrågor bakifrån. Om han hade varit uppmärksam\r\nhade han hört att jag från talarstolen sade att den\r\nomställningsareal som inte är skogsplanterad bör\r\nräknas in i basarealen. Den som är skogsplanterad\r\när nu alltså använd för annat ändamål, och det har\r\nutgått omställningsstöd och ofta även\r\nanläggningsstöd till denna areal.</pre><pre>När det gäller frågan om Livsmedelsekonomiska\r\nsamarbetsnämndens uppdrag är detta uppdrag\r\ngivet från regeringen. Vi kommer i en\r\ndelredovisning vid halvårsskiftet, om jag minns\r\nrätt, att få en bedömning av den nuvarande\r\nsituationen. Därefter skall nämnden följa\r\nutvecklingen efter de sänkningar och förändringar\r\nav referenspriser och av kostnader som görs från\r\nhalvårsskiftet och lämna en rapport till regeringen\r\nom detta. Det finns nog inte något förslag om\r\nåtgärder i uppdraget, och det är inte säkert att just\r\ndenna myndighet är bäst skickad att föreslå\r\nåtgärder.</pre><pre>Beträffande en strategi, tror jag inte att jag har\r\nnågon uppfattning som i grunden skiljer sig från\r\nChrister Windéns. Jag uppfattar det som att vi har\r\nen förhållandevis långsiktig strategi på\r\njordbrukspolitikens område. Den baseras alltså i\r\nstora stycken på 1990 års beslut. Den kompletteras\r\nnu med de ändringar som är nödvändiga med tanke\r\npå förhandlingarna om ett EG-medlemskap och ett\r\nökat inflöde av synpunkter utifrån. Det kommer att\r\nfullföljas med att vi efter ett medlemskap 1995 blir\r\nen del av EG:s gemensamma jordbrukspolitik. Det\r\ntycker jag är ett tillräckligt svar på den frågan. Men\r\nom Christer Windén vill ha det klarare uttalat,\r\ntycker jag att det är viktigt att ha en långsiktig\r\nstrategi. Jag försöker arbeta med det som\r\nrättesnöre.</pre><pre>Anf. 37  CHRISTER WINDÉN (nyd)\r\nreplik:</pre><pre>Herr talman! Jag tackar jordbruksministern för\r\ndetta uttömmande svar. Jag har bara en följdfråga\r\nbeträffande EES. Avser jordbruksministern att i\r\nnågot annat sammanhang återkomma med ett\r\nuppdrag till något lämpligt institut att ge förslag till\r\nvilka åtgärder som behöver vidtas för att svensk\r\nlivsmedelsindustri skall bli konkurrenskraftig i ett\r\nEG-perspektiv?</pre><pre>Anf. 38  Jordbruksminister KARL ERIK\r\nOLSSON (c):</pre><pre>Herr talman! Om inte livsmedelsindustrin själv\r\neller jag själv eller någon annan kommer på det,\r\nkommer vi säkert att ge ett uppdrag till någon att\r\nkomma med förslag. Även riksdagens ledamöter\r\nkan ju komma med bra förslag.</pre><pre>(forts. 6 §)</pre><pre>5 §  Information från regeringen om aktuella\r\nESK-frågor under ordförandeskapet</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Herr talman! Jag vill tacka kammaren för denna\r\nmöjlighet att lämna information om det svenska\r\nESK-ordförandeskapet. Som ordförande i ESK vill\r\nSverige vara med och skapa en ny freds- och\r\nsamarbetsordning i Europa. Av de senaste årens\r\nbittra erfarenhet har vi lärt att övergången från\r\ngammalt till nytt kommer att bli långdragen och\r\nkomplicerad. Att verka för fredliga förändringar i\r\nCentral- och Östeuropa och att förhindra nya\r\nkonflikter och avveckla gamla krishärdar är en\r\nuppgift som kräver konsekvens, tålamod och\r\nuthållighet under, men också långt bortom, det\r\nsvenska ordförandeskapet.</pre><pre>Vi har sett det som en huvuduppgift att genom en\r\nmålmedveten och uppslagsrik satsning på\r\nförebyggande diplomati främja europeisk fred och\r\nsäkerhet. Denna satsning kommer att fortsätta. I\r\nryggen har vi det mandat som ordförandeskapet\r\nfick vid ESK:s rådsmöte i Stockholm i december.\r\nInte minst har ESK i Jugoslavienkrisen inriktat sig\r\npå att förhindra konfliktens spridning till nya\r\nområden, till Kosovo och till Makedonien.</pre><pre>ESK upprättade i februari en närvaro i Estland.\r\nTanken är att pröva om ESK genom sin blotta\r\nnärvaro kan hjälpa till att bygga upp ett förtroende\r\nmellan estnisktalande och ryskspråkiga, som\r\nförhindrar framväxten av spänningar och därmed\r\nbidrar till stabilitet i vårt eget närområde.</pre><pre>Som ordförande har vi lagt ned betydande kraft på\r\nsamarbetet med den minoritetskommissarie som\r\ntillsattes vid Stockholmsmötet. Jag har själv vid ett\r\npar sammanträffanden med\r\nminoritetskommissarien diskuterat inriktningen av\r\nhans verksamhet. Efter besök i de baltiska staterna\r\nhar han fastslagit att kränkningar av de mänskliga\r\nrättigheterna inte förekommer i Baltikum men\r\nsamtidigt uppmanat dessa staters regeringar att\r\nvidta ett antal åtgärder för att bygga broar till de\r\nryskspråkiga befolkningsgrupperna.</pre><pre>Vid behandlingen av minoritetskommissariens\r\nrapport har vi kunnat konstatera en glädjande grad\r\nav samsyn mellan Moskva och de baltiska\r\nregeringarna. Det blir nu en uppgift för ESK-\r\ngruppen i Estland, för minoritetskommissarien och\r\nför ESK:s ordförandeskap att föra en fortsatt dialog\r\nmed de baltiska regeringarna i dessa frågor.</pre><pre>Efter samråd med mig beslöt\r\nminoritetskommissarien att även rikta sin\r\nuppmärksamhet mot den ungerska\r\nbefolkningsgruppens ställning i Slovakien.</pre><pre>Hans besök i Bratislava och Budapest har nu\r\nföranlett beslut om en särskild tillsynsgrupp som\r\ntvå gånger om året skall besöka Slovakien och\r\nUngern för att granska de ungerska resp.\r\nslovakiska befolkningsgruppernas situation. Med\r\nett enkelt, kostnadssnålt initiativ har ESK därmed\r\ntagit ett viktigt steg för att förhindra uppkomsten\r\nav en ny etnisk varböld i hjärtat av Centraleuropa.\r\nInitiativet är en påminnelse om den förebyggande\r\ndiplomatins möjligheter.</pre><pre>Jag har av flera skäl uppehållit mig utförligt just vid\r\nden förebyggande diplomatin. ESK:s insatser på\r\ndetta område präglas av framsynthet och har hittills\r\ngivit goda resultat. Att förhindra morgondagens\r\nkonflikter är lika viktigt som att ta itu med dagens\r\nkriser. Men det förebyggande arbetet fångar sällan\r\nuppmärksamheten på samma sätt som den akuta\r\nkrishanteringen.</pre><pre>I de samtal jag som ESK-ordförande haft med mina\r\nryska och amerikanska kolleger, Kozyrev och\r\nWarren Christoffer, har krisen på Balkan stått i\r\nförgrunden. I det f.d. Jugoslavien står ett nytt\r\nEuropa mot ett gammalt. Medan en\r\növerväldigande majoritet av Europas länder, med\r\nstöd av USA, genom bilateralt och multilateralt\r\nsamarbete söker finna fredliga lösningar på gamla\r\nmotsättningar, strävar rödbruna krafter med det\r\nförflutna som ledstjärna efter att med våld,\r\ngrymheter och hot förändra Europas karta.</pre><pre>ESK har på Balkan eftersträvat att understödja\r\nFN:s arbete för att återupprätta fred och stabilitet.\r\nDet har inte enbart skett genom insatser för att\r\nmotverka konfliktens spridning utan också genom\r\nåtgärder för att genomföra FN:s sanktionsregim\r\noch värna om respekten för människovärdet.\r\nErfarenheter som ESK gjort i sitt förebyggande\r\narbete skulle, då den akuta konflikten är\r\növerstånden, kunna utnyttjas i en rehabiliteringens\r\ndiplomati -- i fredsbyggande insatser för att\r\nåterskapa ett minimum av förtroende mellan olika\r\nbefolkningsgrupper.</pre><pre>Att börja bygga upp den tillit mellan serber och\r\nmuslimer som kriget och terrorn på Balkan raserat\r\när förvisso en uppgift av vida större dimension och\r\nsvårighetsgrad än brobyggande mellan balter och\r\nryskspråkiga eller mellan slovaker och ungrare.\r\nMen jag är övertygad om att ESK har kompetens\r\natt tillföra ett sådant arbete. Till denna\r\nrehabiliteringens diplomati bör även icke-statliga\r\norganisationer kunna lämna sina bidrag.</pre><pre>Sverige har som ordförandeland fått befatta sig\r\näven med andra svårartade kriser inom ESK-\r\nområdet. I konflikten om Nagorno-Karabach har\r\nparterna efter internationella påtryckningar enats\r\nom mandatet för en övervakningsstyrka i ESK:s\r\nregi, som skulle kunna sättas in när en vapenvila\r\ninträder och en fredskonferens kommer i gång.\r\nDen av armeniska styrkor i Nagorno-Karabach\r\ninledda offensiven mot Kelbadjar och andra\r\nområden i Azerbajdzjan försvårar emellertid för\r\nnärvarande dialog och förhandlingar. En rad\r\npolitiska hinder återstår att övervinna. ESK har ett\r\nansvar när det gäller att åter få i gång\r\nfredsprocessen.</pre><pre>I Georgien har ett kreativt sökande efter öppningar\r\ni konflikterna om Abchasien och Sydossetien\r\nhittills bara givit begränsade resultat. I Moldavien\r\nhåller ESK på att upprätta en närvaro avsedd att\r\nbidra till ansträngningarna att finna en varaktig\r\nlösning på problemet Transnistrien. Frågan om\r\nESK kan bidra till en konstruktiv utveckling i\r\nTadzjikistan kommer denna vecka att i Wien\r\ndiskuteras av ESK-staterna.</pre><pre>Vid sidan av konflikt- och krishanteringen, som jag\r\nhär berört, har värnet om demokratin, rättsstaten\r\noch de mänskliga rättigheterna varit ett av det\r\nsvenska ordförandeskapet prioriterat\r\narbetsområde. Denna inriktning av vårt arbete\r\nhänger samman med det breda säkerhetsbegrepp\r\nsom omhuldas inom ESK. På kort sikt måste vi göra\r\nvad vi kan för att förebygga krig och mäkla fred. På\r\nlängre sikt kan enbart respekt för ESK:s\r\ngrundläggande värden -- demokratin, rättsstaten\r\noch de mänskliga rättigheterna -- göra fred och\r\nstabilitet bestående.</pre><pre>Vid mitt besök i de fem centralasiatiska ESK-\r\nstaterna för två veckor sedan stod dessa principiella\r\nfrågor i förgrunden. Jag tog upp dem i samtliga\r\npolitiska samtal jag förde under resan. Det finns\r\ninga skäl att sticka under stol med att det i flera\r\ncentralasiatiska ESK-stater förs en politik som\r\nligger långt ifrån den värdegemenskap på\r\nParisstadgans grund som vi vanligen talar om. I\r\nTadzjikistan har det skoningslösa inbördeskriget\r\nupphört, men förföljelsen av oppositionen\r\nfortsätter. I Uzbekistan och Turkmenistan ges föga\r\neller intet politiskt utrymme åt\r\nmeningsmotståndare till regimen.</pre><pre>Vi har länge varit medvetna om att flera nya ESK-\r\nstater inte vill eller förmår leva upp till sina\r\nåtaganden vid inträdet i ESK. Nu krävs att ESK tar\r\nitu med detta problem. Det måste ske på flera sätt.</pre><pre>-- Vi måste tala klarspråk om problemen. Om vi\r\ninte klarar en rak dialog i dessa frågor har vi inte\r\nbestått det första provet.</pre><pre>-- Samtidigt måste vi vara realistiska i våra\r\nmålsättningar. Det lönar sig föga att begära att\r\ndessa stater blir fullfjädrade demokratier över en\r\nnatt. Men vi får varken sväva på målet om ESK-\r\nåtagandenas innebörd eller underlåta att kräva att\r\nberörda stater rör sig i riktning mot politisk\r\ndemokrati och respekt för de mänskliga\r\nrättigheterna.</pre><pre>-- Dialog och påverkan som första handlingslinje\r\ninnebär att vi måste vidta en rad konkreta åtgärder\r\nför att dra in dessa stater i ESK:s arbete. Jag avser\r\natt inom kort i Wien lägga fram förslag till en rad\r\nåtgärder med detta syfte inriktade på de\r\ncentralasiatiska ESK-staterna.</pre><pre>Vid samtalen i Centralasien berördes också de\r\nmilitära frågor om vilka förhandlingar pågår inom\r\nramen för Säkerhetsforum i Wien. Det är väsentligt\r\natt integrera de centralasiatiska ESK-staterna även\r\ni dessa förhandlingar. Inte minst arbetet på en\r\nuppförandekod med dess koppling till andra delar\r\nav ESK-arbetet har stor betydelse för alla ESK-\r\nstater.</pre><pre>I dialogen med de nya ESK-staterna behövs alla\r\ngoda krafter. I min Centralasiendelegation ingick\r\nen företrädare för ESK:s\r\nparlamentarikerförsamling. Utbyggda kontakter\r\nmed parlamentarikerna i de nya ESK-staterna\r\nskulle kunna ge ett bidrag både till konfliktlösning\r\noch till meningsutbytet i demokrati- och MR-\r\nfrågor. Därvid hoppas jag också på stöd från\r\nSveriges riksdag.</pre><pre>Som konstaterades vid den internationella\r\nkonferensen om förebyggande diplomati i det här\r\nhuset för en månad sedan är den bästa garanten för\r\nsäkerhetspolitisk stabilitet i Europa en fungerande\r\nvärdegemenskap mellan ESK-länderna. Någon\r\nform av granskning av ESK-staternas vilja och\r\nförmåga att efterleva påbuden om demokrati och\r\nmänskliga rättigheter i Parisstadgan och andra\r\ngrundläggande ESK-dokument borde bli resultatet\r\nav höstens möte i Warszawa, som skall behandla\r\nuppföljningen av åtagandena inom den s.k.\r\nmänskliga dimensionen av ESK-arbetet.</pre><pre>Herr talman! Under återstoden av det svenska\r\nordförandeskapet avser jag att lägga stor vikt vid\r\nfrågor rörande demokrati och mänskliga\r\nrättigheter. Vi planerar att i Stockholm genomföra\r\nett informellt högnivåmöte om MR-frågor i ESK-\r\nområdet med deltagande av Europarådet, FN:s\r\nGenèvekontor, ESK:s minoritetskommissarie och\r\nESK:s kontor för demokratiska institutioner och\r\nmänskliga rättigheter.</pre><pre>Det är Sveriges uppfattning att flyktingfrågorna bör\r\nfå ökad uppmärksamhet i ESK. Vi har därför vid\r\ndet migrationsseminarium som i slutet av april ägde\r\nrum i Warszawa fört fram tanken på en europeisk\r\nordning för hantering av massflyktssituationer.\r\nAvsikten är att skapa bättre möjligheter för\r\nflyktingar att få en tillfällig hemstad i geografisk\r\nnärhet av sina ursprungsländer.</pre><pre>På många andra områden än de jag här berört\r\npågår ett intensivt arbete avsett att förstärka ESK:s\r\nförmåga att ta itu med såväl omedelbar\r\nkonflikthantering som långsiktig\r\ndemokratiuppbyggnad inom ESK-gemenskapen.\r\nJag räknar med att ESK:s ministerråd inom kort\r\nskall kunna utnämna ESK:s förste\r\ngeneralsekreterare. Jag planerar att tillsammans\r\nmed FN:s generalsekreterare underteckna ett avtal\r\nom samordning med FN vid ett besök i New York\r\nsenare i vår.</pre><pre>Det är min starka förhoppning att vi på alla de\r\nområden jag här berört -- konflikthantering,\r\nbefästande av värdegemenskapen, det inre\r\nreformarbetet, samverkan med FN -- under den\r\nåterstående tiden av Sveriges ordförandeskap skall\r\nkunna ta ytterligare steg i riktning mot en ny\r\neuropeisk samarbetsordning. Jag är övertygad om\r\natt ESK på nytt kommer att ge prov på både\r\nslitstyrka och uppslagsrikedom. Vi behöver ta nya\r\nsteg för att förebygga konflikter. Vi bör\r\nkomplettera våra preventiva insatser med en\r\nrehabiliteringens diplomati. Vi måste på allvar ta\r\nitu med den utmaning som avsaknaden av\r\ndemokratiska traditioner och bristen på respekt för\r\nde mänskliga rättigheterna i flera ESK-stater utgör.</pre><pre>I dessa strävanden är det ESK:s styrka att ingen\r\neuropeisk stat står utanför ESK, och att de stora\r\ndemokratierna på andra sidan Atlanten ingår i\r\nESK-kretsen. ESK har särskilda förutsättningar att\r\nbinda in alla Europas stater i en politisk\r\ngemenskap. Ingen annanstans kan alla Europas\r\nstater tillsammans med ett pånyttfött, demokratiskt\r\nRyssland planera för en gemensam framtid. Häri\r\nligger ESK:s oumbärlighet.</pre><pre>Anf. 40  KARL-ERIK SVARTBERG (s):</pre><pre>Herr talman! Jag vill tacka utrikesministern. Det\r\nvar en värdefull och omfattande information.\r\nMycket ger anledning till kommentarer och frågor.\r\nJag skall försöka koncentrera mig till ett område.</pre><pre>En formulering var ungefär så här: Icke-statliga\r\norganisationer bör kunna lämna bidrag. Icke-\r\nstatliga organisationer -- NGO med den engelska\r\nförkortningen -- har egentligen inget tillträde till\r\nESK-processen. Den nuvarande NGO-\r\nambassadören redovisade i den senaste briefingen\r\nfrån UD litet grand från sin verksamhet. Där\r\npekade han just på detta.</pre><pre>Vi vet att många regeringar inte vill att människor\r\noch folkrörelser skall engagera sig i frågor som\r\ndemokrati och mänskliga rättigheter. Men vi i\r\nSverige har alltid satt stort värde på folkrörelsernas\r\nengagemang. Det folkliga engagemanget driver ju\r\nmånga gånger oss politiker. Därför skulle jag vilja\r\nfråga: Är utrikesministern beredd att utnyttja den\r\nuppslagsrikedom som finns i folkrörelserna och\r\nMR-organisationerna och på något sätt försöka\r\nsläppa in dem i ESK-processen?</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Herr talman! Jag tackar för Karl-Erik Svartbergs\r\nfråga. Jag delar hans bedömning att vi här har en\r\nviktig uppgift. Vi måste se till att vi i ESK-\r\nprocessen får in mer direkta och enkla kanaler för\r\nett samarbete med frivilligorganisationer eller, med\r\ndet engelska uttrycket, ickestatliga organisationer.\r\nDär har i själva verket ESK-processen, eller som\r\ndet ibland sägs Helsingforsprocessen, en oerhört\r\nfin tradition att bygga på, nämligen att själva\r\ngrundandet av ESK ledde till uppkomsten av\r\nHelsingforsgrupper, som sedan har haft stor\r\nbetydelse för frigörelseprocessen i Central- och\r\nÖsteuropa.</pre><pre>Jag kan nämna för Karl-Erik Svartberg att när jag\r\nvar i Centralasien träffade jag i två av staterna jag\r\nbesökte MR-grupper som kallade sig\r\nHelsingforsgrupper. Detta gav mig också impulsen\r\natt vi måste ta ett initiativ för att förbättra utbytet.\r\nHär i Sverige har vi en form av utbyte. Vi har\r\nregelbunden dialog mellan icke-statliga\r\norganisationer och de som jobbar med ESKfrågor\r\npå utrikesförvaltningen. Jag hade även själv tillfälle\r\natt träffa ett antal personer i denna fråga.</pre><pre>Men vi behöver också bygga upp detta\r\ninternationellt. Jag ser ett tillfälle, bara för att\r\nförmedla denna tanke till kammaren, vid\r\nparlamentarikerförsamlingens möte i Helsingfors i\r\nbörjan av juli. Då tycker jag att man borde försöka\r\nåstadkomma någonting för att få med\r\nfrivilligorganisationer.</pre><pre>Får jag också tillägga att jag tror att\r\nfrivilligorganisationerna kommer att ha en mycket\r\nstor uppgift när det gäller att försöka hjälpa till att\r\nåterskapa förtroendet och återställa ett civilt\r\nsamhälle i Bosnien.</pre><pre>Anf. 42  KARL-ERIK SVARTBERG (s):</pre><pre>Herr talman! Tack utrikesministern för svaret. Jag\r\nskulle också vilja peka på något utöver\r\nparlamentarikerförsamlingen. Frågan är om inte\r\ndet toppmöte som utrikesministern aviserade i höst\r\nskulle kunna spela en roll. Där tror jag att\r\nfrivilligorganisationerna på något sätt åtminstone\r\nborde få en viss insyn.</pre><pre>Anf. 43  Utrikesminister MARGARETHA AF\r\nUGGLAS (m):</pre><pre>Herr talman! Avser Karl-Erik Svartberg nästa\r\nministerrådsmöte i ESK? Ja, jag håller med om\r\ndetta. Vi skall se vad vi kan göra.</pre><pre>Anf. 44  KENT CARLSSON (s):</pre><pre>Herr talman! Jag tackar också för den redovisning\r\nsom utrikesministern har givit om Sveriges\r\nordförandeskap i ESK. Jag skulle vilja ställa en\r\nfråga som har att göra med en av delkonflikterna\r\npå Balkan. Det gäller Kosova. Jag vet att ESK har\r\nplacerat ut observatörer i området för att bevaka\r\nhur mänskliga rättigheter och annat hanteras. Det\r\ntycker jag är alldeles utmärkt.</pre><pre>Jag skulle vilja fråga: Kan utrikesministern säga\r\nnågonting om huruvida Sverige som\r\nordförandeland driver frågan om att\r\nfredsbevarande styrkor skall utplaceras mellan\r\nSerbien och Kosova, för att förhindra ytterligare en\r\nblodig konflikt i det forna Jugoslavien? Finns det\r\nandra funderingar från svensk sida på att i ESK\r\ndriva krav på andra insatser för att skydda\r\nmajoriteten i Kosova mot den serbiska\r\nminoriteten?</pre><pre>Anf. 45  Utrikesminister MARGARETHA AF\r\nUGGLAS (m):</pre><pre>Herr talman! Jag tackar Kent Carlsson för den\r\nfrågan. Jag vet att det var många från riksdagen\r\nsom träffade dr Rugova när han var här i\r\nStockholm. Det gjorde även jag. Jag hade då\r\nmöjlighet att med honom diskutera läget i Kosovo.</pre><pre>Den internationella närvaron där utgörs i första\r\nhand av ESK-observatörerna, som har verkat där\r\nen längre tid. Jag tror också att det nu finns ett\r\nlokalkontor för UNHCR. Men ESK-närvaron är\r\nmycket väsentlig. Jag hade möjlighet, när jag\r\nbesökte Belgrad före jul, att sammanträffa med\r\nambassadör Böök som leder den här missionen.\r\nDet finns också sedan Stockholmsmötet ett beslut\r\nom att utöka närvaron av observatörer i Kosovo.\r\nDet är på gång att utöka observatörsstyrkan, så att\r\nman därmed kan finnas på flera orter i Kosovo. Det\r\njag också diskuterade med dr Rugova var att vi från\r\nsvensk sida ville ta initiativ till att han och hans\r\nmedarbetare skulle kunna sammanträffa med\r\nWiengruppen och därmed diskutera situationen i\r\nKosovo.</pre><pre>Frågan om utplacering av några större styrkor mot\r\ngränsen tror jag måste diskuteras också med FN\r\noch i FN-sammanhang.</pre><pre>En av de frågor som kommer att finnas kvar på\r\nJugoslavienkonferensens bord i de fortsatta\r\növerläggningarna är Kosovafrågan. Det är den\r\ninformation som vi har alldeles färsk. Det innebär\r\natt detta problemkomplex kommer att fortsätta att\r\nbehandlas.</pre><pre>Anf. 46  BIRGITTA HAMBRAEUS (c):</pre><pre>Herr talman! Också jag vill tacka utrikesministern\r\nför redovisningen. Den är mycket värdefull. Det är\r\nett oerhört ansvar som Sverige har att vara\r\nordförande i denna otroligt omfattande\r\norganisation, som har en så stor uppgift nu i alla de\r\nkonflikter som redan finns i Europa och som dess\r\nvärre kan komma.</pre><pre>Jag vill ta upp det som Karl-Erik Svartberg var inne\r\npå, nämligen att frivilligorganisationernas, icke-\r\nstatliga organisationers, roll är viktig. I samband\r\nmed Stockholmsmötet ordnades en\r\nparallellkonferens, där bl.a. Internationella\r\nkvinnoförbundet för fred och frihet var\r\ninitiativtagare. Där kom många människor från\r\npotentiella konflikthärdar med konstruktiva idéer.</pre><pre>I Stockholmsmötet beslutade man, som\r\nutrikesministern sade, att icke-statliga\r\norganisationer nu skall få möjlighet att inte bara\r\nnärvara vid mötena och ha en status som är vanlig\r\ninom FN utan också vara med i de mera\r\noperationella verksamheter som EESK har. Det\r\ntycker jag är väldigt intressant.</pre><pre>Jag skulle vilja fråga utrikesministern: Använder\r\nutrikesministern alla de krafter som finns i Sverige?\r\nJag tänker på Transnationella stiftelsen för freds-\r\noch framtidsforskning i Lund som ju har mycket\r\nstor egen erfarenhet av Kosova och som skulle\r\nkunna ge många impulser för att direkt användas i\r\nESK-arbetet. Jag tänker inte bara på svenska\r\norganisationer. Som representant för\r\nordförandelandet skulle utrikesministern kunna\r\ndammsuga alla frivilligorganisationer och alla idéer\r\nsom finns -- i USA, Canada, Tyskland, vartenda\r\nEG-land och också i Central- och Östeuropa -- och\r\nmed sin närvaro gå in i en konfliktläkande process.\r\nMan skulle kunna börja med Kosova, där inget krig\r\nännu har brutit ut, och komma med nya, andra\r\ntankar än militära och vanliga diplomatiska i den\r\nfruktansvärda konflikten i Bosnien.</pre><pre>Tar utrikesministern ordentliga initiativ både i\r\nSverige och internationellt för att fokusera för icke-\r\nstatliga organisationer möjligheten att direkt gå in i\r\nett operativt arbete för fred i det forna Jugoslavien?</pre><pre>Anf. 47  Utrikesminister MARGARETHA AF\r\nUGGLAS (m):</pre><pre>Herr talman! Jag tackar Birgitta Hambraeus. Här i\r\nSverige har vi väl utvecklade kanaler sedan lång tid\r\nmellan frivilligorganisationer, riksdagen,\r\nUtrikesdepartementet och andra statliga organ.\r\nVad jag skulle vilja försöka -- och det är i linje med\r\nmitt tidigare svar till Karl-Erik Svartberg -- och vad\r\njag ser behov av är att få smidigare kanaler på ett\r\nmer internationellt plan. Detta måste vi ägna en\r\nviss tankeverksamhet åt, för det är kanske inte\r\nheller så lätt åstadkommet. Men vi skall försöka.\r\nJag vill gärna säga det. Vi tar gärna emot\r\nsynpunkter på och förslag till hur vi skall göra det\r\npå ett sätt som gör att det hela kan fungera lätt och\r\nsmidigt.</pre><pre>Anf. 48  BIRGITTA HAMBRAEUS (c):</pre><pre>Herr talman! Jag tackar särskilt för den inställning\r\nsom utrikesministern här visar, att vi kan göra detta\r\npå ett lätt och smidigt sätt. Man behöver inte ha en\r\nstor organisation för det. Man skulle kunna inom\r\nUD genom olika kanaler i Sverige ta kontakt med\r\nde grupper som finns. Det finns fredsälskande\r\ngrupper i det gamla Jugoslavien, inte minst\r\nHelsingforsgrupper, HCA-grupper, i Belgrad,\r\nkvinnor som arbetar där. Det finns många grupper\r\nsom på detta sätt skulle kunna involveras, om de\r\nfick känna att de har stöd från ESK, och därmed\r\ninifrån arbeta för fred i det forna Jugoslavien.</pre><pre>Anf. 49  Utrikesminister MARGARETHA AF\r\nUGGLAS (m):</pre><pre>Herr talman! Jag vill gärna tillägga att det redan i\r\ndag finns ett slags register i Warszawakontoret, som\r\nsärskilt arbetar med mänskliga rättigheter och där\r\nman som non-governmental organisation kan\r\nregistrera sig och få ESK-material. Så det finns\r\nnågon form av möjlighet redan. Jag tror bara att det\r\ntenderar bli så att man registrerar sig där, och sedan\r\nfår man kanske papper som inte alltid är så\r\nlättillgängliga. Det är där som jag menar att vi\r\nmåste fundera på om vi kan åstadkomma någonting\r\nsom leder till mera levande utbyte.</pre><pre>Anf. 50  HANS GÖRAN FRANCK (s):</pre><pre>Herr talman! Jag delar utrikesministerns\r\nuppfattning om att ESK har en alldeles särskild\r\nbetydelse på grund av att det omfattar alla Europas\r\nländer. Det betyder att ESK kan göra insatser som\r\nandra organ kanske inte har samma förutsättningar\r\nför att göra.</pre><pre>Jag skulle vilja ställa en fråga till utrikesministern,\r\noch det gäller flyktingar och mänskliga rättighets-\r\nfrågor. Från Europarådets sida har det gått ut en\r\nskrivelse till regeringarna om hur de ställer sig till\r\nen flyktingaktion och flyktingkonferens på hög\r\nnivå. Enligt uppgift skulle skrivelsen ha besvarats,\r\nmen det hade inte gjorts när jag var nere i\r\nEuroparådet. Jag undrar: Hur ser utrikesministern\r\npå att det tas initiativ från olika håll på detta sätt?\r\nHur anser utrikesministern att man kan samordna\r\nolika initiativ för att de skall kunna få ännu bättre\r\neffekt? Det är risk för att det av och till sker ett\r\ndubbelarbete. Det skulle vara ganska olyckligt.</pre><pre>En av Europarådets specialiteter är mänskliga\r\nrättigheter. Nu säger utrikesministern att det\r\nförbereds en konferens om mänskliga rättigheter.\r\nDå kan man tycka när det gäller båda dessa saker\r\natt konferenser är bra, dialog är bra, och det är bra\r\natt det sker på hög nivå. Men man måste ha en\r\ninriktning: Vad är det vi verkligen vill uppnå? Det\r\när risk att det ordnas olika saker utan att man tar\r\nkonkreta steg framåt. Det är nödvändigt på båda de\r\nområden som jag nämnde.</pre><pre>Slutligen, herr talman! Jag vet att utrikesministern\r\nhar sagt att om inte en krigsförbrytardomstol via\r\nFN leder till konkreta resultat, då skulle ESK ta\r\ninitiativ. Här har det dessutom sagts att det skall bli\r\nresultat från ESK:s sida redan före årets slut. Det\r\nförefaller mig litet överoptimistiskt.</pre><pre>Anf. 51  Utrikesminister MARGARETHA AF\r\nUGGLAS (m):</pre><pre>Herr talman! Tack, Hans Göran Franck. Visst finns\r\ndet risk för dubbelarbete, det gör det. Bl.a. därför\r\ntänker vi från svensk sida ta ett initiativ till en\r\nsammankomst med Europarådet, FN:s\r\nGenèvekontor, m.m. för att få en samordning runt\r\nmänskliga rättighets-problematiken. Jag tror att\r\ndet finns väldigt goda möjligheter att vi kan stödja\r\nvarandra och framför allt att Europarådets expertis\r\noch möjligheter på mänskliga rättighets-området\r\nkan tas till vara av ESK, som inte alls har så\r\nuppbyggda strukturer.</pre><pre>Jag tycker att vi skall sträva till detta samarbete och\r\ni viss mån arbetsfördelning. Europarådet har\r\nnaturligtvis en mycket större organisation än vad\r\nESK har.</pre><pre>När det gäller migrationsfrågor har vi på svensk\r\nsida i en diskussion kommit fram till att det i dag\r\ninte finns något givet forum, där den här typen av\r\nfrågor kan behandlas. Det är därför vi strävar efter\r\natt få in frågorna i ESK, för vi tror att det skulle\r\nkunna vara ett riktigt forum. Det säger inte att det\r\nom inte Europarådet kan föra frågan och de här\r\ntankarna framåt är fel, absolut inte. Inom\r\nEuroparådet har det pågått en diskussion om\r\nminoritetsfrågorna.</pre><pre>ESK har en fungerande minoritetskommissarie,\r\nsom utför ett direkt praktiskt jobb. Vi måste\r\nsamverka och stödja varandra, men icke blockera\r\nvarandras arbete.</pre><pre>Anf. 52  HANS GÖRAN FRANCK (s):</pre><pre>Herr talman! Det är bra att utrikesministern säger\r\natt det behövs ett samarbete och en samordning, att\r\ndet inte skall vara konkurrens och rivalitet.\r\nUtrikesministern är dessutom med i Europarådets\r\nministerkommitté, så hon har ju alla förutsättningar\r\natt förverkliga detta.</pre><pre>Till sist vill jag återupprepa min fråga om hur\r\nutrikesministern verkligen ser på förutsättningarna\r\nför upprättandet av en krigsförbrytardomstol, som\r\nenligt Corell skulle kunna förverkligas redan i slutet\r\nav året. Är det verkligen på det sättet?</pre><pre>Anf. 53  Utrikesminister MARGARETHA AF\r\nUGGLAS (m):</pre><pre>Herr talman! Generalsekreteraren har ju\r\nsäkerhetsrådets uppdrag att framlägga förslag. Vi\r\nväntar på att detta skall ske endera veckan. Men\r\nden oerhört intensiva utvecklingen dessa dagar\r\nkring Jugoslavienkrisen gör att jag kan tänka mig\r\natt detta något försenas. Säkerhetsrådet har nu att\r\ngöra svåra överväganden för att se till att det blir\r\nen uppslutning, även de facto, kring Vance--Owen-\r\nplanen. Jag kan tänka mig att det här blir någon\r\nförskjutning. Men från svensk sida följer vi frågan\r\noch gör vad vi kan för att den i praktiken inte\r\nkommer att glömmas bort.</pre><pre>Anf. 54  FÖRSTE VICE TALMANNEN:</pre><pre>Jag tackar utrikesminister Margaretha af Ugglas för\r\nden lämnade informationen.</pre><pre>Överläggningen var härmed avslutad.</pre><pre>6 §  (forts. från 4 §)Vissa frågor rörande\r\njordbruket och trädgårdsnäringen</pre><pre>(forts. JoU20)</pre><pre>Anf. 55  DAN ERICSSON i Kolmården\r\n(kds):</pre><pre>Herr talman! Efter detta avbrott är det inte alldeles\r\nenkelt att på nytt ta sig an jordbrukspolitiken.\r\nDessutom var ju jordbruksministern här och gjorde\r\nett inhopp i debatten. Det är kanske inte så mycket\r\nmer att tillägga. Jag vill ändå ta några minuter i\r\nanspråk. Vi kristdemokrater har varit tydliga när\r\ndet gäller jordbrukspolitiken och vilka förändringar\r\nvi vill ha till stånd.</pre><pre>Det beslut på det jordbrukspolitiska området som\r\nfattades här i riksdagen den 31 mars innebar ett steg\r\ni rätt riktning för svenskt jordbruk. Det betänkande\r\nvi nu behandlar är ytterligare ett steg mot en\r\njustering av jordbrukspolitiken med hänsyn till att\r\nSverige ansökt om medlemskap i EG och till de\r\nförhållanden som råder för jordbruket i vår\r\nnärmaste omvärld.</pre><pre>Vi kristdemokrater anser att livsmedelsproduktion\r\när en viktig resurs för vårt land. Därför ser vi på\r\n1990 års livsmedelspolitiska beslut med viss skepsis.\r\nDetta beslut innebar bl.a. att produktionen av\r\nlivsmedel i princip skulle jämställas med andra\r\nnäringar, ett synsätt som vi i kds inte har delat. Man\r\nmåste ha ett vidare synsätt när det gäller vår\r\nmodernäring, vilket har varit uppe i ett antal\r\ndebatter under de senaste ett och ett halvt åren. Av\r\nden tidigare debatten i dag framgick det att\r\nsynsättet att jordbruket är samhällsekonomiskt\r\nviktigt alltmer kommer tillbaka. Det visar att vi\r\nändå är på rätt väg.</pre><pre>Från kristdemokratiskt håll, och även från andra\r\nhåll, har det hävdats att det svenska jordbruket och\r\nlivsmedelsproduktionen måste få vara med och\r\nkonkurrera på lika villkor som jordbruket inom den\r\neuropeiska gemenskapen. En annan hållning vore\r\natt avskärma svenskt jordbruk från en stor\r\nmarknad där det finns möjlighet till avsättning för\r\nsvenskproducerade livsmedel. I längden skulle\r\n1990 års beslut -- om det finge gälla ograverat -- ha\r\nmedverkat till att vi ytterligare finge minska vårt\r\njordbruk genom en ökad import utan någon\r\nmotsvarande export av svenska\r\nlivsmedelsprodukter. Det är därför bra att nu göra\r\ndessa justeringar.</pre><pre>Grönmjölsproduktionen i Sverige är ju inte särskilt\r\nstor, ca 15 000 ton grönmjöl från en areal om drygt\r\n2 000 ha. Denna lilla produktion skulle få\r\nbetydande svårigheter när gränsskyddet för\r\nproteinfodermedel tas bort den 1 juli i år. I\r\npropositionen föreslår regeringen därför ett\r\narealbaserat stöd. I en motion från kds förordades\r\ni stället ett kilobaserat stöd. Liknande förslag fanns\r\ni en centermotion.</pre><pre>Utskottet menar att ett stöd som utgår för\r\nproducerad volym har flera fördelar framför ett\r\narealbidrag med den utformning som anges i\r\npropositionen. Med ett volymbaserat stöd kan\r\noönskade skillnader i stödnivån mellan olika\r\nproducenter undvikas. Ett sådant stöd står\r\ndessutom i bättre överensstämmelse med den\r\nstödform som tillämpas inom EG. Det är positivt\r\natt vi i utskottet har kunnat komma överens i denna\r\nfråga.</pre><pre>Herr talman! Jag vill också något kort beröra\r\nträdgårdsnäringens bekymmersamma situation.\r\nDet finns ett antal företag inom denna näring som\r\nbefinner sig i en akut ekonomisk kris. Utskottet\r\nunderstryker behovet av en särskild utredning som\r\nskyndsamt bör utreda omfattningen av\r\nfruktodlingens ekonomiska problem och föreslå\r\nlämpliga åtgärder. Det är bra att\r\njordbruksministern ser positivt på den här frågan\r\noch att han skall arbeta mycket snabbt med den.</pre><pre>Noterbart är också att den svenska ekologiska\r\nträdgårdsproduktionen är lägre än konsumtionen.\r\nDärför bör det framöver finnas utsikter för en ökad\r\nsvensk produktion. Jag är ense med\r\njordbruksministern om att såväl\r\nkonsumentintressen som miljöskäl talar för statliga\r\ninsatser för den ekologiska produktionen.\r\nUtskottet anser alltjämt att det är angeläget att\r\nrådgivningen till trädgårdsodlarna organsieras\r\neffektivt och anpassas till näringens behov.</pre><pre>Slutligen vill jag fästa kammarens uppmärksamhet\r\npå vad som sägs angående medel för att underlätta\r\netableringen av ett antal kunskapscentrum för\r\nfortbildning inom jordbruket och\r\nträdgårdsnäringen, vilket är väsentligt för\r\nframtiden. Det är bra att man såväl i propositionen\r\nsom i utskottsbetänkandet, trots dagsaktuella\r\nproblem och kriser, försöker lyfta fram\r\nutvecklingsfrågor och se på framtiden inom dessa\r\nbranscher.</pre><pre>Med det anförda vill jag yrka bifall till utskottets\r\nhemställan i betänkandet.</pre><pre>Anf. 56  JOHN ANDERSSON (-):</pre><pre>Herr talman! Om man är sist på talarlistan, blir det\r\nofta upprepningar av vad som tidigare har sagts. Jag\r\nhoppas att kammaren har överseende med detta.\r\nDet finns kanske också frågor som tål att upprepas\r\näven när vi diskuterar jordbruket och i synnerhet\r\nNorrlandsjordbruket.</pre><pre>I det här utskottsbetänkandet behandlas bl.a.\r\nfrågan om merkostnadsersättning till jordbruket\r\noch livsmedelsindustrin i norra Sverige för nästa\r\nbudgetår.</pre><pre>När det gäller stödet till jordbruket i norra Sverige\r\nhar utskottet följt propositionens förslag, ett\r\nförslag som innebär ett väsentligt avsteg från\r\ntidigare beslut genom att det för den föreslagna\r\nnivån inte finns ett kalkylmässigt underlag. Det\r\nhela måste nog ses som ett allvarligt avsteg från den\r\nmycket viktiga principen att nivån på\r\nmerkostnadsersättningen till jordbruket i norra\r\nSverige skall vila på objektiva kalkylmässiga\r\ngrunder.</pre><pre>Att hålla fast vid en nivå som fastställts utifrån ett\r\nkalkylmässigt underlag är särskilt viktigt under\r\npågående förhandlingar om ett medlemskap i EG,\r\nvilket också har påpekats tidigare i debatten.\r\nMöjligheterna att nå en förhandlingsuppgörelse om\r\nbibehållna principer för stödet till\r\nNorrlandsjordbruket bygger självfallet på att\r\nambitionsnivån i detta känsliga skede inte sänks.</pre><pre>Stora förhoppningar har också ställts på en\r\nsjälvrekryterande köttdjursproduktion -- dikor --\r\näven i norra Sverige. Det skulle bl.a. vara ett viktigt\r\nbidrag till ett öppet och levande odlingslandskap.\r\nDet är därför med besvikelse man noterar att det i\r\npropositionen inte finns förslag på detta område. I\r\nutskottet har man heller inte varit beredd att göra\r\nnågon ändring i enlighet med vissa motionsförslag.</pre><pre>I norr har man också reagerat mot att det i\r\npropositionen förutsätts att norra Sveriges\r\nsvinproducenter skall bryta mot samhällets\r\nmiljöregler. För att klara behovet av\r\nspridningsareal för gödsel krävs en betydande\r\nandel egenproducerad spannmål. Den\r\nmerkostnadberäkning som Jordbruksverket har\r\ngjort bygger helt på inköpt spannmål, vilket även\r\nstrider mot stödets idé att bl.a. bidra till ett öppet\r\nlandskap.</pre><pre>Herr talman! Jag har i en motion framfört det som\r\njag nu har berört, dvs. större ekonomiskt stöd till\r\nnorra Sverige, en regional merkostnadsersättning\r\nför dikor och frågan om egenproducerad spannmål\r\ni kalkylen för svinproduktionen. Alla tre\r\nyrkandena har i utskottsbehandlingen blivit\r\navstyrkta. Det får man beklaga. Jag vet också att\r\nmånga jodbrukare och företrädare för dessa hade\r\nhoppats på att utskottet skulle rätta till vad man\r\ntyckte var fel i propositionen.</pre><pre>Nu finns i betänkandet reservationer där ett ökat\r\nNorrlandsstöd förespråkas. Jordbrukarna i\r\nområdet förväntar sig nog att åtminstone\r\nledamöterna från Norrland skall stödja dessa\r\nförslag. Jag undrar om man kan förvänta sig en\r\nsådan norrländsk samling över partigränserna.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Vissa fiskefrågor</pre><pre>Föredrogs</pre><pre>jordbruksutskottets betänkande</pre><pre>1992/93:JoU21 Vissa fiskefrågor (prop.\r\n1992/93:184).</pre><pre>Anf. 57  KAJ LARSSON (s):</pre><pre>Herr talman! Regeringens förslag till riksdagen,\r\nproposition 184, tillhör inte de mest välskrivna\r\nförslag som har lämnats till riksdagen. Ej heller är\r\ninnehållet i propositionen det bästa. Utskottet har\r\ndärför på flera punkter gått emot\r\njordbruksministerns förslag.</pre><pre>Den socialdemokratiska motionen i detta ärende\r\nhar tillstyrkts till nästan hundra procent. Endast på\r\nen punkt, finansieringen av det regionala stödet,\r\nhade vi litet delade meningar. Jag skall återkomma\r\ntill detta.</pre><pre>Det svenska yrkesfisket i dag är mycket\r\nbekymmersamt. Orsaken är till stor del den dåliga\r\ntorsktillgången i Östersjön. Sydkustfiskarna och\r\noskustfiskarna har under lång tid, speciellt under\r\n80-talet, haft mycket goda år med torskfisket. Det\r\nhar också varit det fiske som fiskarna till stor del har\r\nlevt på.</pre><pre>Det finns naturligtvis inte bara en utan flera orsaker\r\ntill att torsken nu har försvunnit i Östersjön. Först\r\noch främst beror det på den dåliga\r\nsaltvatteninströmningen från Västerhavet. Men\r\nockså fiskarna själva har naturligtvis varit en\r\nbidragande orsak genom att man har fiskat\r\nintensivt och använt moderna redskap.</pre><pre>Det finns också en annan fara, nämligen miljön i\r\nhavet. Den har förstört en del. Forskare från både\r\nFiskeriverket och Naturvårdsverket undersöker om\r\ndet kan vara någon sjukdom, liknande den som har\r\ndrabbat laxen, som kan ha orsakat att\r\ntorskbeståndet har minskat.</pre><pre>Yrkesfiskarna på syd- och ostkusten har i dag, som\r\njag sade, ett mycket bekymmersamt läge. De\r\nuppehåller fisket med sillfiske. Sillfisket har\r\nnackdelen att priserna för fisket är mycket låga, och\r\nefterfrågan på sill och strömming är mycket dålig.\r\nNu kan man klara detta genom det\r\nprisregleringssystem som vi har med bidrag per kilo\r\nsill, men det kommer nu att upphöra.</pre><pre>Regeringen föreslår nu att prisregleringen skall\r\nupphöra. Det är helt i sin ordning, eftersom Sverige\r\n1988 i Oslo träffade en överenskommelse med\r\növriga EFTA-länder om att varje form av statligt\r\nstöd som snedvrider konkurrens skall vara\r\navskaffat senast den 1 januari 1994.</pre><pre>Från socialdemokratisk sida har vi haft synpunkter\r\npå prisregleringssystemet. Vi föreslog i vår motion\r\natt man skulle flytta fram ändringen från den 1 juli\r\n1993, som regeringen föreslog, till den 1 januari\r\n1994. Detta har utskottet tillstyrkt, och man lämnar\r\nett förslag till riksdagen i enlighet med vår motion.</pre><pre>Nackdelarna med prisregleringen har kanske varit\r\nflera, men det blir ytterligare en nackdel nu när\r\nprisregleringen hastigt försvinner för många. Om\r\nlönsamheten för sillfisket har varit dålig tidigare,\r\nkommer den naturligtvis att bli ännu sämre när\r\nstödet försvinner. Därför har vi också tänkt på tiden\r\nefter den 1 januari 1994. Vi föreslår att ett regionalt\r\nstöd skall utgå speciellt till Syd- och Ostkusten. Vi\r\nnämner dessa kuststräckor, eftersom Västkusten är\r\nlitet annorlunda. Där har man större tillgång och\r\nbättre möjligheter att fiska. Det stöd vi här föreslår\r\när på 5 miljoner kronor, som vi vill skall riktas till\r\nSyd- och Ostkusten. Vi vill också att det stödet skall\r\ntas upp som en särskild post i statsbudgeten. Även\r\ndetta har tillstyrkts.</pre><pre>Emellertid har vi haft litet delade meningar om\r\nfinansieringen av stödet. Majoriteten i utskottet\r\ntycker att pengarna, de 5 miljonerna, skall tas från\r\nregleringskassan. Vi socialdemokrater anser att det\r\ninte bör ske förrän regleringskassan har upphört,\r\noch om det blir pengar över anser vi att de bör\r\növerföras till statens budget. Detta har vi tagit upp\r\ni vår reservation. Jag yrkar därför bifall till den\r\nreservationen.</pre><pre>Fiskerilånen kommer också enligt propositionen att\r\nupphöra. Fiskerilånen har tidigare varit på\r\n40 miljoner kronor. Den statliga kostnaden för\r\ndessa lån har varit ca 17 miljoner kronor. Räntorna\r\npå lånen har varit mycket gynnsamma för\r\nyrkesfisket. Man har betalat två tredjedelar av\r\ndiskontot i ränta. Men i dessa 40 miljoner ligger en\r\ndel i bidrag och avskrivningar.</pre><pre>Nu tas dessa 17 miljoner upp som ett bidrag till\r\nfisket. Det är väl okej, men när man har läst\r\npropositionen, vilket man fick göra flera gånger för\r\natt riktigt förstå vad jordbruksministern menar,\r\nkommer man fram till att det inte blir 17 miljoner\r\nkronor. I stället föreslås att 4 miljoner kronor av de\r\n17 miljonerna skall avsättas för\r\növerskottshanteringen. Vidare föreslås att\r\n5 miljoner också skall avsättas för det regionala\r\nbidraget.</pre><pre>Vi socialdemokrater har tagit upp detta i vår\r\nmotion och föreslår i stället att de 4 miljoner\r\nkronorna till överskottshanteringen skall tas från\r\nprisregleringskassan. Det regionala bidraget på 5\r\nmiljoner skall då, som jag tidigare nämnde,\r\nfinansieras på annat sätt och tas upp i\r\nstatsbudgeten. Detta har utskottet tillstyrkt, varför\r\nman i dag föreslår riksdagen detta.</pre><pre>Målet med fiskerinäringen måste vara att man så\r\nsmåningom, när man kommer över krisperioden,\r\nskall kunna stå på egna ben. Men som jag nämnde\r\ntidigare är yrkesfisket i dag inne i en mycket\r\nbesvärlig omställningsperiod. Detta har kanske\r\nockså delvis orsakats av politiska beslut. På\r\nexempelvis Sydkusten har man puffat på för att\r\nfiskeflottan skall moderniseras, dvs. att man skall\r\nbyta ut de gamla trätrålararna mot modernare\r\nståltrålare, vilket har skett.</pre><pre></pre><pre>Nu står fiskarna där med stora investeringar i\r\nfiskeflottan som skall betalas. Fisktillgången har\r\nminskat, och man hamnar därför i en mycket\r\nbekymmersam situation.</pre><pre>Herr talman! Jag skall också nämna den sista\r\npunkten som vi har tagit upp. Det rör de 30\r\nmiljoner som finns i prisregleringskassan och som\r\nen gång avsattes vid prisförhandlingarna år 1987\r\noch år 1988. Det avsattes 15 miljoner vart år. Dessa\r\npengar var avsedda för konsumentupplysning.\r\nOrsaken till detta var de höga torskpriserna. Man\r\nville att pengar skulle komma tillbaka till\r\nkonsumenterna.</pre><pre>Flera förslag till hur dessa pengar skall betalas och\r\nhur man skall använda dem har väckts under dessa\r\når. Men de förslag som har lagts fram har man av\r\nolika anledningar inte kunnat acceptera. Nu\r\nföreslår vi i vår motion att dessa 30 miljoner kronor\r\növerförs till Svensk Fisk, som nu skall ombildas och\r\nbedriva ren informationsverksamhet för att upplysa\r\nsvenska konsumenter om hur bra det är att äta fisk\r\noch hur man tillagar fisk.</pre><pre>Det är enligt min mening ett bra sätt att använda\r\ndessa pengar i stället för att som enligt vissa förslag\r\nskicka ut rabattkuponger till konsumenter. Tar man\r\n30 miljoner kronor och fördelar på 8 miljoner\r\nsvenskar blir det 3:00--3:50 kr per svensk i rabatt på\r\ntorsk. Då har man inte räknat in\r\nadministrationskostnaderna. Jag tycker att detta\r\nförslag faller av sig självt.</pre><pre>Det vi har föreslagit, och som utskottet också är\r\nmed på, är bra. Det nybildade Svensk Fisk kan\r\ndärmed bedriva en bättre informationsverksamhet\r\nän vad man hitintills har gjort. Som jag nämnde\r\nkommer Svensk Fisk framöver att bli ombildat och\r\nenbart bedriva informationsverksamhet.</pre><pre>Herr talman! Jag yrkar bifall till vår reservation 1\r\noch i övrigt bifall till utskottets hemställan.</pre><pre>Anf. 58  CLAUS ZAAR (nyd):</pre><pre>Herr talman! Fiskenäringens situation är för\r\nnärvarande bekymmersam och det av många skäl.\r\nUtvecklingen går mycket snabbt. Det finns en\r\nutredning, men förhållandena är föränderliga. Det\r\när den politiska förändringen inte bara för Sverige\r\nutan också för våra omgivande länder i Baltikum\r\nsom har gjort att förutsättningarna förändras\r\nmycket snabbt. Vi har fått ett annat\r\nkonkurrensläge.</pre><pre>Här sitter vi, precis som Kaj Larsson säger, med en\r\nmodern fiskeflotta och skall i större omfattning än\r\nnågonsin konkurrera med öststatsfisk. Det är inte\r\nbara vi som skall konkurrera. Jag såg i en tidning i\r\ndag att man t.o.m. i Polen är bekymrade för\r\nkonkurrensen. Vi har tidigare jämfört oss med\r\nPolen som konkurrensland, åtminstone när det\r\ngäller Sydsveriges fiskare. Nu jämför sig Polen med\r\nden ryska fiskeflottan som kommer och dumpar\r\nfisk på den polska marknaden.</pre><pre>Man har alltså råkat i konflikt. Fiskarna där har\r\ntagit besluten i egna händer och blockerar nu\r\nhamnarna för rysk fisk. Vi har också råkat i den\r\nsituationen att även svensk fisk på detta vis\r\nblockeras. Vi får hoppas att det blir en lösning på\r\ndetta.</pre><pre>Möjligheterna för våra yrkesfiskare att övergå till\r\nannan verksamhet är i nuvarande ekonomiska läge\r\nsmå, närmast obefintliga, även om de har ett brett\r\nkunskapsregister. Vi bör därför se på marknaden\r\nför fångster och hur i dagens läge åtminstone sill\r\noch strömming, vilka det finns god tillgång på, kan\r\nfå avsättning.</pre><pre>I detta sammanhang kommer man in på att vi måste\r\nfå en ökad preferens bland konsumenterna för just\r\nsill och strömming. För den enskilde fiskaren är det\r\nviktigt att kunna planera sin verksamhet. Eftersom\r\nantalet stillaliggande fartyg nu är mycket\r\nomfattande -- det lär finnas ansökningar om 250\r\nstillaliggande fartyg orsakade av\r\ntorskfiskestoppet -- bör kunskaperna hos dessa\r\nyrkesfiskare kunna utnyttjas bättre. Nu är det fråga\r\nom traditionell arbetslöshetskasseersättning. Man\r\nbör kunna ge igen någonting som på sikt lönar sig\r\nför yrkesfiskarna själva.</pre><pre>Jag har därför i en motion fört fram att det är viktigt\r\natt samhället tar till vara fiskarnas frigjorda\r\nresurser, vilket detta påtvingade stillaliggande av\r\nfiskefartyg innebär. I motionen har jag kopplat\r\nersättningen vid stillaliggande till någon form av\r\nmotprestation för att stärka fiskenäringens\r\nkonkurrenskraft.</pre><pre>Vi bör tillvarata yrkesfiskarnas stora kunnande\r\ngenom att de deltar i t.ex. propagandaarbete vid\r\nskolor, storhushåll och mässor för ökad\r\nfiskkonsumtion. Jag anser givetvis inte att varje\r\nyrkesfiskare är lämpad för detta. Men det finns\r\nmånga av dem som tycker att detta skulle vara\r\nintressant att få göra. Många kan också göra andra\r\narbetsinsatser som är till nytta för både nationen\r\noch näringen, eftersom det är en så lång\r\nstillaliggandetid som planeras.</pre><pre>Herr talman! Vi behöver en förändrad\r\nkostinriktning bland våra konsumenter för att\r\nkunna öka fiskkonsumtionen. Det är synnerligen\r\nangeläget bland de yngre åldersklasserna där\r\nkonsumentmönstret grundläggs för en lång tid\r\nframöver. Låt oss göra en koppling mellan\r\nkonsumenten och producenten genom att använda\r\nlediga resurser bland fiskarebefolkningen. Detta\r\nkan på sikt vara till gagn för såväl folkhälsa som\r\nyrkesfiskarna.</pre><pre>Jag vill också nämna att detta inte bara gäller\r\nyrkesfiskarna utefter kusterna. Det finns även\r\ninsjöfiskare som nu har problem genom att\r\nfiskpriserna är enormt låga. Det har talats om att\r\ngädda har sålts för 3 kr kilot. Men jag har inte sett\r\nnågon nämnvärd prissänkning i konsumentledet.\r\nDärför måste vi titta på varför de enormt låga priser\r\nsom nu gäller inom producentledet inte får\r\ngenomslag till konsumenterna.</pre><pre>Med detta yrkar jag bifall till reservation 2.</pre><pre>Anf. 59  CARL G NILSSON (m):</pre><pre>Herr talman! Låt mig börja med att instämma med\r\nde båda föregående talarna om situationen för\r\nsvenskt fiske och svensk fiskerinäring. Man kan\r\nförvisso säga att situationen är besvärlig för flera\r\nbranscher i Sverige, men för fiskerinäringen är\r\nproblemen flerfaldiga och av olika art.</pre><pre>Tillgången på fisk har minskat. Det gäller framför\r\nallt Östersjöområdet och i synnerhet torskfisket,\r\nsom för närvarande är praktiskt taget obefintligt för\r\nSveriges del. Vi har alltså ett torskfiskestopp för\r\nnärvarande. Det är särskilt allvarligt eftersom\r\ntorsken traditionellt utgör den värdemässigt\r\nviktigaste fisken.</pre><pre>Även marknadsmässigt har vår svenska\r\nfiskerinäring det arbetsamt just nu. Stora mängder\r\nimport av färsk fisk från de baltiska länderna -- eller\r\nom den importen ursprungligen kommer från\r\nländer längre österut -- har pressat priserna på vissa\r\nfiskarter långt under vad som är tillnärmelsevis\r\nlönsamt för fisket i Sverige. Sådan import tar\r\nnaturligtvis marknadsandelar från de arter som\r\nfortfarande kan fiskas i Sverige.</pre><pre>Det betänkande som riksdagen nu skall ta ställning\r\ntill behandlar alltså i en del avseenden villkoren för\r\nsvenskt yrkesfiske kommande budgetår. Bakom\r\nbetänkandet står ett i huvudsak enigt utskott. Den\r\nreservation som Kaj Larsson just nu anmälde ligger\r\nju hårfint nära majoritetens åsikter i betänkandet.\r\nJag finner faktiskt reservationen relativt onödig.</pre><pre>Betänkandet syftar ju till att värna om\r\nfiskerinäringen och en levande skärgård. För detta\r\när en bofast fiskarebefolkning mycket viktig. Det\r\nsyftar till att vi skall kunna förse svenska\r\nkonsumenter med färsk svensk fisk av god kvalitet.</pre><pre>Till följd av internationella överenskommelser som\r\nden förra regeringen träffat har Sverige utfäst sig att\r\navveckla prisregleringen på fisk. Kaj Larsson har\r\nrätt i att en del av situationen just nu beror på\r\ntidigare politiska beslut. Prisregleringen fungerar\r\nför närvarande så att en avgift på all svensklandad\r\noch all importerad fisk via en särskild kassa används\r\nför vissa stödåtgärder för svensk fiskerinäring.</pre><pre>Regeringen föreslår att det här\r\nprisregleringssystemet skall avvecklas den 1 juli\r\n1993. Utskottet föreslår nu att den avvecklingen\r\nskall senareläggas, dock senast till den 1 januari\r\n1994. Motivet till den ändringen är att EES-avtalets\r\nikraftträdande med stor sannolikhet kommer att\r\nskjutas upp. Den 1 januari är dock det senaste\r\ndatum då dessa stödåtgärder skall vara avvecklade\r\nenligt det s.k. EFTA-avtal som slöts 1989.</pre><pre>Denna senareläggning av avvecklingen av\r\nprisregleringssystemet innebär att ytterligare\r\npengar kommer att tillföras prisregleringskassan.\r\nBl.a. detta motiverar att utskottet nu föreslår att\r\nvissa stödåtgärder för fisket skall betalas från den\r\nkassan i stället för med budgetmedel. Det gäller,\r\nsom också har sagts här tidigare, t.ex.\r\növerskottshanteringen av fisk och det regionalstöd\r\nför fiskare på syd- och ostkusten och på Gotland\r\nsom också utgår för närvarande.</pre><pre>Genom den här omfördelningen av pengar ges det\r\ni det föreslagna anslaget -- i betänkandet kallas det\r\nD 3 Särskilda insatser för fisket -- möjligheter att\r\nföreslå det statliga rationaliseringsstöd som anges i\r\nbetänkandet. Det är viktigt att påpeka att utskottet\r\när enigt om att fiskerilånet skall avskaffas och\r\nersättas med dessa föreslagna rationaliseringsstöd\r\noch en del övriga stöd som också har nämnts här,\r\nbl.a. stöd för fiskare vid planerat s.k. stillaliggande.</pre><pre>Herr talman! Jag skall inskränka mig till detta och\r\nlåta Carl Olov Persson senare kommentera det som\r\nhandlar om konsumentbefrämjande åtgärder. Jag\r\nvill yrka bifall till hemställan i utskottets\r\nbetänkande.</pre><pre>Anf. 60  CARL OLOV PERSSON (kds):</pre><pre>Herr talman! Jag vill börja med att yrka bifall till\r\nhemställan i jordbruksutskottets betänkande.\r\nBetänkandet har fått en tillfredsställande\r\nutformning som vi har hjälpts åt med allihop.</pre><pre>Jag vill peka på några punkter i betänkandet. Först\r\ngäller det detta med de konsumentbefrämjande\r\nåtgärderna och de medel som finns till förfogande\r\nför detta. Det handlar om 30 miljoner kronor som\r\npå några år har blivit litet mer, kanske 40 miljoner.\r\nDe står till förfogande för att skapa en bättre\r\nmarknad för fisk.</pre><pre>Det är ett bra anslag med vilket man kan få fisk att\r\nbli populär mat. Det är vad det egentligen handlar\r\nom. Jag skulle vilja rekommendera Svensk Fisk,\r\nsom nu får ta ansvaret för detta, att t.ex samla in\r\nfiskrecept. Man kan ta en sjö eller en kuststräcka\r\noch bjuda in alla som bor där till en tävling om vem\r\nsom har bästa receptet för att anrätta gös, gädda,\r\nabborre eller lake. Jag lovar att det finns tillräckligt\r\nmånga smakfulla sätt att anrätta fisk för att den\r\nskall kunna bli en vanlig och omtyckt kost i alla\r\nhushåll.</pre><pre>Svensk gädda säljs t.ex. till Frankrike.\r\nFransmännen anrättar svensk gädda som en\r\ndelikatess. Jag vet hemifrån att gädda är något som\r\nman knappast vill äta här i Sverige. Jag tror att vi\r\nkan hitta recept för all svensk fisk som gör att fisk\r\nblir populärt. Det kan t.o.m. bli lyxmat. Det är\r\nbättre än att pruta bort svensk fisk med hjälp av\r\nrabattkuponger. Det ger ändå inte särskilt mycket\r\npengar i hushållskassan, som Kaj Larsson säger.</pre><pre>För fisket är det oerhört viktigt att våra EG-\r\nförhandlare når resultat som bidrar till att rädda\r\nsvenskt fiske. Det är faktiskt ganska hotat just nu.\r\nJag tror att vi med tidigare misslyckade\r\nförhandlingar i bakhuvudet, där vi förhandlat bort\r\nen ganska stor del av vår rätt till fiske i Nordsjön,\r\nkan lita på att förhandlarna gör sitt yttersta för att\r\nvi skall få tillbaks mark, eller vi kanske skall säga\r\nvatten i det här fallet.</pre><pre>Det är naturligt att utskottet förlänger tiden för\r\nnormprissystemet tills dessa förhandlingar har gett\r\nfullt resultat. Det har kds också motionerat om.\r\nDetta innebär att prisregleringskassan får\r\nytterligare såväl inkomster som utgifter. Åtgärden\r\när då kostnadsneutral från budgetsynpunkt. Där\r\nvill jag framhålla, precis som har sagts tidigare, att\r\nden här reservationen från socialdemokraterna nog\r\nvar litet onödig. Jag vet inte varför man i det här\r\nfallet vill öka på budgetunderskottet. Det behövs ju\r\ninte. Detta kan genomföras helt budgetneutralt.</pre><pre>Herr talman! Jag skall inte säga mer i detta ärende,\r\nutan vi får fortsätta att bevaka dessa frågor. Kanske\r\nkommer en del av dem också att behandlas i den\r\nWramnerska utredningen.</pre><pre>Anf. 61  KAJ LARSSON (s) replik:</pre><pre>Herr talman! Det har nu två gånger sagts från\r\nmajoritetens sida att man anser vår reservation vara\r\nonödig. Det går ändå en skiljelinje mellan våra\r\nresp. uppfattningar. Vi har ansett att det är viktigt\r\natt föra upp medlen på ett särskilt konto i\r\nstatsbudgeten, och det har båda sidor också blivit\r\növerens om. Dessa pengar skulle tas från\r\nprisregleringskassan.</pre><pre>Vi har menat att när denna kassa avvecklas, skall de\r\npengar som finns kvar överföras till statsbudgeten.\r\nDet måste vara rimligt att göra så i stället för att,\r\nsom ni vill, ta så mycket pengar från\r\nprisregleringskassan att den kanske töms. Vi vet ju\r\ninte hur mycket pengar som kommer in och inte\r\nheller hur mycket som går ut under den tid som är\r\nkvar av året.</pre><pre>Det är här som skiljelinjen går. Jag tycker inte att\r\ndet kan sägas att vårt krav är onödigt.</pre><pre>Herr talman! När det sedan gäller de\r\nkonsumentfrämjande åtgärderna tycker jag att det\r\när bra att alla partier är överens om användningen\r\nav de 30 miljoner kronorna, men det är viktigt att\r\nbetona att också konsumenterna kommer till tals i\r\nSvensk Fisk. Konsumenterna skall alltså inte på\r\nnågot sätt utestängas utan skall givetvis vara med\r\nvid fördelningen av dessa pengar och få ha\r\nsynpunkter på hur de skall användas.</pre><pre>Anf. 62  SVEN-OLOF PETERSSON (c):</pre><pre>Herr talman! Att det svenska fisket brottas med\r\nproblem har vi fått många bevis för i inläggen under\r\ndagens debatt. Jag tycker att det kortfattat kan\r\nuttryckas på följande sätt: För mycket sill, för litet\r\ntorsk. Det är i stort sett dagens problem. Jag kan\r\nockså tillägga: för stor kapacitet i fiskeflottan i\r\nförhållande till den fiskmängd som finns att tillgå.</pre><pre>Fiskerinäringen har i dag på många sätt uppenbara\r\nlönsamhetsproblem. Det gäller inte bara själva\r\nfiskeriföretagen, utan det drabbar i sin tur också\r\nmånga kringverksamheter, som transporter, isverk,\r\nvarvsindustri och framför allt beredningsindustrin.\r\nDet gäller verksamheter som är direkt beroende av\r\natt det landas fisk kontinuerligt och i tillräcklig\r\nomfattning.</pre><pre>Vi har tyvärr kunnat se att det blivit konkurser i en\r\ndel fiskeriföretag. Man försöker i det längsta att\r\nrädda sina företag. Det är ju ytterst tragiskt när en\r\nföretagare på detta område måste gå i konkurs.</pre><pre>Det är också viktigt att staten genom Fiskeriverket\r\nförsöker att hitta möjligheter att undvika detta, och\r\nman har också gjort det genom att ge möjlighet till\r\nuppskjutning av räntebetalningar för fiskerilån.\r\nBankerna har också definitivt tagit ett ansvar för att\r\nman skall slippa konkursalternativet. Tyvärr\r\ndrabbar konkurserna ofta det nyaste och\r\neffektivaste tonnaget, som vi hade behövt för\r\nframtiden.</pre><pre>Ett fiske som har fått ett uppsving under den\r\nsenaste tiden i Östersjön är det s.k. industrifisket.\r\nDet diskuteras mycket huruvida vi skall ha ett\r\nindustrifiske i Östersjön. Jag tycker att det är\r\npositivt att Fiskeriverket och Östersjölaboratoriet i\r\nKarlskrona nu har fått till stånd en verksamhet där\r\nman skall undersöka fångsterna från industrifisket.\r\nMan skall ta reda på om det i dessa finns med\r\ntorskyngel och annan fisk som inte borde finnas\r\ndär.</pre><pre>Vi har för litet torsk, och för närvarande råder ett\r\ntorskfiskestopp öster om Bornholm. Vi hoppas att\r\ndetta tillsammans med det saltvatteninflöde som\r\nskedde i Östersjön under vintern skall ge\r\nförutsättningar för ett bättre torskfiske om ett antal\r\når. Det gäller då också att tillse att det svenska\r\nfisket kan övervintra under tiden fram till dess.</pre><pre>Den 8 juni i fjol tillsatte jordbruksministern en\r\nutredning om det svenska fisket. Jag tycker att\r\ndetta var bland det bästa som hänt på mycket länge.\r\nDet är utredningens delbetänkande som ligger till\r\ngrund för den proposition och det\r\njordbruksutskottsbetänkande som vi i dag har att ta\r\nställning till. Utredningen skulle gå igenom det\r\nsvenska fiskets utvecklingsmöjligheter på kort och\r\npå lång sikt under, som det heter, beaktande av\r\nbl.a. Europaintegration och beståndsutveckling,\r\noch den skulle även bedöma behovet av åtgärder.</pre><pre>Det är bra att man på detta sätt lyfter upp fisket och\r\nutreder dess möjligheter i framtiden i vid\r\nbemärkelse. Det var också bra att det tillsattes en\r\nspeciell utredningsman och breda referensgrupper\r\ndels från näringen, dels från de politiska partierna.</pre><pre>Det är också mycket glädjande att det äntligen har\r\ninrättats en riktig fiskeenhet på\r\nJordbruksdepartementet, något som vi har efterlyst\r\nunder många år. Jag tycker att detta lyfter upp\r\nfisket till den nivå där det hör hemma. Det är en\r\nviktig näring med egen kompetens och ett eget liv,\r\ninte integrerat i andra verksamheter.</pre><pre>Det delbetänkande som ligger till grund för\r\npropositionen och utskottets betänkande framlades\r\ni december. Jag har tillsammans med min kollega\r\nElving Andersson från Bohuslän gått igenom detta,\r\noch vi har funnit fyra detaljpunkter som borde\r\njusteras i propositionen, vilken vi i övrigt tycker är\r\nalldeles utmärkt. De fyra punkter som vi tar upp\r\nkan kanske tyckas vara smådetaljer, men för dem\r\nsom är berörda av det beslut som vi kommer att\r\nfatta här i dag, dvs. för fiskarna längs hela den\r\nsvenska kusten, är detta detaljer av utomordentligt\r\nstor betydelse.</pre><pre>Låt mig först bara säga som en allmän kommentar\r\ntill betänkandet att det är mycket positivt att det är i\r\nstort sett enhälligt. På de punkter där reservationer\r\navgivits föreligger, som jag uppfattar det, inte några\r\nstörre avvikelser utan bara mera detaljmässiga\r\nsådana. Man är enig om inriktningen för fisket i\r\nframtiden.</pre><pre>Det är viktigt att försöka få till stånd en bred\r\npolitisk enighet om denna näringsgren, som\r\nbetyder så mycket för att hålla många kustbygder\r\nvid liv. Den är på många orter den kanske enda\r\nutkomstmöjligheten, eftersom alternativ\r\nsysselsättning saknas.</pre><pre>I propositionen och i betänkandet finns många\r\nviktiga förslag, som vi tycker är utmärkta. Det\r\ngäller bl.a. förändringarna av fiskerilånens\r\nutformning i framtiden, skrivningarna om\r\nskrotningsbidrag och stillaliggande.</pre><pre>De fyra punkter som vi tar upp i vår motion gäller\r\nEES-avtalet, enligt vilket prisregleringssystemet\r\nskall ges en annan utformning. Man trodde tidigare\r\natt EES-avtalet skulle träda i kraft den 1 juli detta\r\når, men vi menar att det inte alls är säkert. Man bör\r\ni stället vänta med att förändra regleringssystemet\r\ntills vi kommer fram till det datum när EES-avtalet\r\nverkligen träder i kraft, alternativt till årsskiftet, då\r\nEG--Efta-avtalet träder i kraft.</pre><pre>Våra önskemål har på denna punkt tillgodosetts av\r\nutskottet, vilket vi tycker är positivt. När det gäller\r\nkonsumentfrämjande åtgärder föreslås att ca 30\r\nmiljoner kronor skall komma Svensk Fisk till del.\r\nVåra synpunkter på detta i motionen har blivit\r\ntillgodosedda. Jag vill anknyta till det som Kaj\r\nLarsson tidigare sade, nämligen att detta utslaget\r\npå alla svenskar motsvarar ungefär 3 kr per person.</pre><pre>Jag brukar när jag kommer till någon\r\nlivsmedelsaffär här i Stockholm roa mig med att\r\ntitta på fiskpriserna, och jag har noterat att man för\r\n3 kr får 30 gram torskfile, vilket inte är särskilt\r\nmycket. Alternativt kan man få knappt 1,5 hekto\r\nfärsk orensad sill. Det är fråga om en mycket liten\r\nutgift för den enskilde.</pre><pre>Därför tycker jag att det är utmärkt att överföra\r\nmedel till Svensk Fisk att användas till en\r\ninformationskampanj, där man berättar om vilket\r\nbra livsmedel den svenska fisken är och hur mycket\r\nden kan användas till. Här är vi motionärer också\r\ntillgodosedda.</pre><pre>När det gäller överskottshanteringen och\r\nbekostandet av denna, liksom det regionala stödet\r\npå 5 miljoner kronor till syd- och ostkusten, är vi\r\nglada att utskottet även där har följt vårt förslag,\r\ndvs. att dessa pengar inte skall belasta de medel\r\nsom annars skulle användas för fiskerilånen.</pre><pre>Vi tycker att det är positivt att man på detta sätt tar\r\ntag i de här frågorna och beaktar de synpunkter\r\nsom har kommit fram.</pre><pre>Låt mig så kommentera något som vår kollega från\r\nNy demokrati sade i debatten här. Han krävde\r\nnågonting som motprestation av fiskare i planerat\r\nstillaliggande. Jag kan upplysa om att i Blekinge\r\nlän, där vi har besvär med sysselsättningen bland\r\nfiskare, har Länsarbetsnämnden gått in och ordnat\r\nkurser för fiskare som ligger still och inte kan\r\nbedriva något fiske. Det finns kurser i redskapslära\r\noch datateknik, och de som inte vill gå kurser kan\r\nfå som beredskapsarbete att städa i hamnarna.</pre><pre>Jag tycker att det är ett alldeles utmärkt initiativ,\r\noch det innebär att det också ställs krav på fiskarna\r\natt förkovra sig och gå vidare i sitt eget yrke.</pre><pre>Det är fantastiskt positivt att få en motion\r\ntillgodosedd i alla fyra hemställanspunkterna, herr\r\ntalman. Jag har inte varit med om det tidigare, och\r\ndet är väl sällan någon förunnat att så sker. Jag\r\ntycker att det är positivt att det finns en politisk vilja\r\ntill bra beslut som ger det svenska fisket rättvisa\r\nmöjligheter i ett internationellt perspektiv inför\r\nframtiden.</pre><pre>Nu ser vi fram emot att få till stånd en\r\nskärgårdsutredning. Vi ser fram emot att det fattas\r\nbeslut i en eller annan riktning om ny fiskelag och\r\nenklare fiskebestämmelser. Vi ser fram emot att\r\nPer Wramners fiskeutredning någon gång under\r\nåret skall komma med sitt slutbetänkande, som\r\nföljer upp det betänkande som ligger till grund för\r\ndagens debatt här i kammaren.</pre><pre>Jag har också fullt förtroende för att fisket får en\r\nbra belysning i de pågående EG-förhandlingarna.\r\nÄven om problemen kan tyckas torna upp sig, ser\r\njag i alla fall positivt på svenskt fiske och dess\r\nmöjligheter och på den kompetens som näringen\r\nbesitter. Man skall kunna se framtiden an med\r\ntillförsikt, herr talman.</pre><pre>Med detta vill jag yrka bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Inrättande av Tyresta nationalpark</pre><pre>Föredrogs</pre><pre>jordbruksutskottets betänkande</pre><pre>1992/93:JoU22 Inrättande av Tyresta nationalpark\r\n(prop. 1992/92:205).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande jordbruksutskottets\r\nbetänkanden JoU20, JoU21 och JoU22.</pre><pre>Jordbruksutskottets betänkande JoU20</pre><pre>Mom. 1 (en långsiktig strategi för anpassningen av\r\ndet svenska jordbruket till EG:s gemensamma\r\njordbrukspolitik)</pre><pre>Utskottets hemställan bifölls med 266 röster mot 14\r\nför reservation 1 av Christer Windén.</pre><pre>Mom. 3 (anpassningsåtgärder inom\r\nanimaliesektorn)</pre><pre>Utskottets hemställan bifölls med 155 röster mot\r\n127 för reservation 2 av Margareta Winberg m.fl.</pre><pre>Mom. 4 (uppdraget till Livsmedelsekonomiska\r\nsamarbetsnämnden m.m.)</pre><pre>Utskottets hemställan -- som ställdes mot\r\nreservation 3 av Christer Windén -- bifölls med\r\nacklamation.</pre><pre>Mom. 7 (industrins råvarukostnadsutjämning,\r\nm.m.)</pre><pre>Utskottets hemställan bifölls med 154 röster mot\r\n126 för reservation 4 av Margareta Winberg m.fl.</pre><pre>Mom. 13 (stöd till jordbruket och\r\nlivsmedelsindustrin i norra Sverige)</pre><pre>Utskottets hemställan bifölls med 150 röster mot\r\n130 för reservation 5 av Margareta Winberg m.fl.</pre><pre>Mom. 16 (principerna för Norrlandsstödet)</pre><pre>Utskottets hemställan -- som ställdes mot\r\nreservation 6 av Christer Windén -- bifölls med\r\nacklamation.</pre><pre>Mom. 21 (rådgivningen till jordbruket)</pre><pre>Utskottets hemställan bifölls med 154 röster mot\r\n128 för reservation 7 av Margareta Winberg m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutkottets betänkande JoU21</pre><pre>Mom. 15 (finansieringen av anslaget till stöd till\r\nfiskare på syd- och ostkusten och på Gotland)</pre><pre>Utskottets hemställan -- som ställdes mot\r\nreservation 1 av Margareta Winberg m.fl. -- bifölls\r\nmed acklamation.</pre><pre>Mom. 18 (motprestation för ersättning vid\r\nstillaliggande)</pre><pre>Utskottets hemställan -- som ställdes mot\r\nreservation 2 av Claus Zaar -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU22</pre><pre>Utskottets hemställan bifölls.</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 5 maj</pre><pre>1992/93:659 av Ewa Hedkvist Petersen (s) till\r\nsocialministern om behörighetsregler för\r\nsocionomer m.m.:</pre><pre>Riksdagen beslutade för ett halvt år sedan om en\r\nsamlad översyn under parlamentarisk medverkan\r\nav legitimations- och behörighetsregler för olika\r\nyrkesgrupper, bl.a. för socionomer. Regeringen har\r\ndock ännu inte påbörjat denna översyn.</pre><pre>Samtidigt urholkas kompetensen i t.ex. socialt\r\narbete på olika sätt. Det förekommer nu att\r\nkommuner anställer socialsekreterare utan adekvat\r\nutbildning. Kvaliteten i socialt arbete riskerar på\r\ndetta sätt sänkas och barn och vuxna som behöver\r\nbistånd riskerar möta socialsekreterare som inte\r\nhar kunskap och rutin. Rättssäkerheten kan\r\näventyras.</pre><pre>Människor har rätt att få möta tjänstemän med\r\nadekvat utbildning inom t.ex. socialtjänsten. Mot\r\ndenna bakgrund vill jag fråga socialministern om\r\nhan avser att påbörja den översyn av behörighets-\r\noch legitimationsregler som riksdagen beställt.</pre><pre>1992/93:660 av Sven-Olof Petersson (c) till\r\nförsvarsministern om bruk av anabola steroider\r\nbland värnpliktiga:</pre><pre>Användande av anabola steroider innebär stora\r\nrisker för såväl fysiska som psykiska negativa\r\nbiverkningar. Det har från flera håll\r\nuppmärksammats att bruket av steroider bland de\r\nvärnpliktiga är omfattande och att det ökat. Detta\r\ntogs bl.a. nyligen upp i tidningen Värnpliktsnytt,\r\ndär en inskrivningsläkare på ett mycket oansvarigt\r\nsätt försvarade bruket av preparaten. Bruket av\r\nanabola steroider måste enligt min mening på alla\r\nsätt motverkas. I all synnerhet gäller detta i en\r\nmiljö som den militära, där användningen av\r\npreparaten innebär en säkerhetsrisk, då detta kan\r\nleda till försämrat omdöme och psykiska problem\r\nsåsom bl.a. ökade aggressioner. Förekomsten av\r\nanabola steroider på våra regementen kan enligt\r\nmin mening inte tolereras. Att motverka\r\nanvändningen ställer naturligtvis också krav på rätt\r\nattityd bland alla ansvariga inom försvaret.</pre><pre>Vad avser statsrådet att vidta för åtgärder för att\r\nkomma till rätta med bruket av anabola steroider\r\nbland värnpliktiga?</pre><pre>1992/93:661 av Bo Nilsson (s) till näringsministern\r\nom varvsindustrin:</pre><pre>Jag har till årets riksdag lämnat en motion om\r\nfortsatt stöd till den varvsindustri som finns kvar i\r\nlandet. Jag lämnade dessutom förslag till olika\r\nalternativ till stöd som borde vara realistiska.</pre><pre>I debatten om motionen den 16 april i år sade\r\nnäringsministern bl.a. att det finns skäl att följa\r\nutvecklingen mycket noga, detta för att se om det\r\nkan behöva göras något långsiktigt förmånligt för\r\nbranschen. Jag meddelade i debatten att ett företag\r\ni branschen redan gått i konkurs. Sedan dess har\r\nockså Bruces i Landskrona gått i konkurs och ett\r\nhundratal anställda mist sina jobb. EG-länderna\r\nhar ju här gått före och gett stöd av olika storlek till\r\nsin varvsindustri.</pre><pre>Nu finns det varken tid eller skäl att vänta längre.\r\nTycker inte näringsministern att vi nu måste göra\r\nnågot aktivt för att rädda det som räddas kan?</pre><pre>1992/93:662 av Lars Stjernkvist (s) till\r\nfinansministern om boendesubventionerna m.m.:</pre><pre>Arbetare, långtidsarbetslösa och ensamstående\r\nmed barn förlorar mest i köpkraft de närmaste\r\nåren. Detta är enligt Dagens eko slutsatsen i en\r\nanalys som gjorts inom Finansdepartementet. De\r\nhögavlönade klarar sig betydligt lindrigare undan.</pre><pre>I stort sett alla är överens om att det fordras\r\nuppoffringar. Oenigheten gäller hur bördorna skall\r\nfördelas. Departementets analys bekräftar, om\r\nEkots uppgifter är korrekta, Socialdemokraternas\r\nkritik av regeringens politik. En rad viktiga frågor\r\nskall avgöras i framtiden, t.ex.\r\nboendesubventionerna. Med analysen som grund\r\nmåste rimligtvis slutsatsen bli att man inte kan lägga\r\nytterligare bördor på dem som redan bor dyrast.</pre><pre>Vilka åtgärder är statsrådet beredd vidta med\r\nanledning av den analys som gjorts inom\r\ndepartementet?</pre><pre>1992/93:663 av Stefan Attefall (kds) till statsrådet\r\nBo Lundgren om bostadsrättsföreningarnas\r\nekonomiska problem:</pre><pre>Det finns ungefär 100 000 familjer som bor i\r\nbostadsrätter uppförda under åren 1985--1992.\r\nÖver hälften av dessa föreningar löper risk att gå i\r\nkonkurs kring mitten av 1990-talet om inget görs.\r\nKommunala borgensåtaganden kommer att drabba\r\nskattebetalarna, kreditförluster kommer att\r\nförstärka bankkrisen och många får sin personliga\r\nekonomi spolierad.</pre><pre>Orsaken till denna situation är att många\r\nbostadsrättsföreningar har stora skulder som inte\r\namorteras. Samtidigt trappas räntebidragen ner,\r\noch det finns inga äldre årgångar i en förening att\r\nfördela kostnadshöjningarna på.</pre><pre>Årsavgifter på 700 kr per m2 är inte ovanliga,\r\nsamtidigt som föreningen har en skuld på 10 000 kr\r\nper m2, och amorteringen är nära noll. När\r\nräntebidragen avvecklas är skulden kvar. Till\r\nskillnad mot tidigare har inte en hög inflation\r\n''amorterat'' ned skulden, utan den ligger kvar som\r\nen tickande skuldbomb. När detta problem blir\r\nsynligt på allvar kommer antalet konkurser att stiga\r\nkraftigt.</pre><pre>Min fråga till statsrådet Bo Lundgren är därför:</pre><pre>Vilka åtgärder är statsrådet beredd att vidta för att\r\nförhindra stora problem framöver för landets\r\nbostadsrättsföreningar?</pre><pre>10 § Kammaren åtskildes kl. 15.47.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 27 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}