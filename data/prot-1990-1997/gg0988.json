{"dokumentstatus":{"dokument":{"hangar_id":"2387770","dok_id":"GG0988","rm":"1992/93","beteckning":"88","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"88","slutnummer":"0","datum":"1993-04-01 00:00:00","systemdatum":"2005-10-27 13:59:40","publicerad":"1993-04-01 00:00:00","titel":"Riksdagens snabbprotokoll 1992/93:88 Torsdagen den 1 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{CB8833D2-E9F3-4A84-A409-58DB563DB488}","dokument_url_text":"http://data.riksdagen.se/dokument/GG0988/text","dokument_url_html":"http://data.riksdagen.se/dokument/GG0988","dokumentstatus_url_xml":"http://data.riksdagen.se/dokumentstatus/GG0988","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:88</div>\r\n<div class=\"sidhuvud_datum\">Torsdagen den 1 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om arbetsplenum den 2\r\napril</pre><pre>Anf. 1  TALMANNEN:</pre><pre>I morgon, fredagen den 2 april kl. 09.00, anordnas\r\narbetsplenum för behandling av</pre><pre>dels arbetsmarknadsutskottets betänkande\r\n1992/93:AU19 Arbetsmarknadspolitiken (förnyad\r\nbehandling),</pre><pre>dels EES-utskottets betänkande 1992/93:EU2\r\nProvisorisk tillämpning av bilateral\r\njordbruksöverenskommelse mellan Sverige och\r\nEG.</pre><pre>De aviserade interpellationsdebatterna har\r\ninställts.</pre><pre>2 §  Avsägelse</pre><pre>Talmannen meddelade att Eva Zetterberg (v)\r\navsagt sig uppdraget att vara suppleant i\r\nbostadsutskottet.</pre><pre>Kammaren biföll denna avsägelse.</pre><pre>3 §  Anmälan om kompletteringsval till\r\nbostadsutskottet</pre><pre>Talmannen meddelade att Vänsterpartiets\r\nriksdagsgrupp på grund av uppkommen vakans\r\nanmält Lars Werner som suppleant i\r\nbostadsutskottet efter Eva Zetterberg.</pre><pre>Talmannen förklarade vald till</pre><pre>suppleant i bostadsutskottet</pre><pre>Lars Werner (v)</pre><pre>4 §  Justering av protokoll</pre><pre>Justerades protokollet för den 26 mars.</pre><pre>5 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1992/93:92</pre><pre>Till riksdagen</pre><pre>Birgit Henriksson (m) har ställt en interpellation till\r\nmig om åtgärder mot hiv/aidssmitta.</pre><pre>På grund av arbetssituationen har jag inte kunnat\r\nfinna en tid för interpellationens besvarande inom\r\nden akutella fyraveckorsfristen. Jag avser att svara\r\npå interpellationen den 2 april 1993.</pre><pre>Stockholm den 31 mars 1993</pre><pre>Bo Könberg</pre><pre>Talmannen meddelade att då interpellationssvaren\r\nden 2 april på grund av ändring i kammarens\r\nsammanträdesplan var inställda måste ny svarsdag\r\nför ovannämnda interpellation bestämmas.</pre><pre>6 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:190 till skatteutskottet</pre><pre>1992/93:193 till socialförsäkringsutskottet</pre><pre>1992/93:198 till skatteutskottet</pre><pre>1992/93:199 till jordbruksutskottet</pre><pre>1992/93:206 och 207 till näringsutskottet</pre><pre>1992/93:218 till arbetsmarknadsutskottet</pre><pre>1992/93:223 till skatteutskottet</pre><pre>1992/93:228 till försvarsutskottet</pre><pre>1992/93:232, 233 och 237 till jordbruksutskottet</pre><pre>1992/93:238 till näringsutskottet</pre><pre>1992/93:243 till jordbruksutskottet</pre><pre>1992/93:244 till utrikesutskottet</pre><pre>1992/93:246 till justitieutskottet</pre><pre>1992/93:247 till utrikesutskottet</pre><pre>7 §  Beslut rörande utskottsbetänkanden som\r\nslutdebatterats den 31 mars</pre><pre>Företogs till avgörande finansutskottets\r\nbetänkanden 1992/93:FiU12, FiU13, FiU14,\r\nlagutskottets betänkande 1992/93:LU34,\r\njordbruksutskottets betänkande 1992/93:JoU12,\r\ntrafikutskottets betänkanden 1992/93:TU18,\r\nTU19, TU21, TU22 och TU23 (beträffande\r\ndebatten i dessa ärenden, se prot. 87).</pre><pre>Finansutskottets betänkande FiU12</pre><pre>Mom. 1 (sparpremien m.m.)</pre><pre>Utskottets hemställan bifölls med 282 röster mot 10\r\nför reservationen av Johan Lönnroth i motsvarande\r\ndel.</pre><pre>Mom. 2 (ersättning till fondbolag)</pre><pre>Utskottets hemställan -- som ställdes mot\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Mom. 3 (aktier i portföljförvaltningsbolag)</pre><pre>Utskottets hemställan bifölls med 169 röster mot\r\n127 för reservationen av Hans Gustafsson m.fl.</pre><pre>Mom. 4</pre><pre>Utskottets hemställan bifölls.</pre><pre>Finansutskottets betänkande FiU13</pre><pre>Utskottets hemställan bifölls.</pre><pre>Finansutskottets betänkande FiU14</pre><pre>Utskottets hemställan bifölls.</pre><pre>Lagutskottets betänkande LU34</pre><pre>Utskottets hemställan bifölls.</pre><pre>Jordbruksutskottets betänkande JoU12</pre><pre>Mom. 4 (Statens naturvårdsverk)</pre><pre>Utskottets hemställan bifölls med 167 röster mot\r\n127 för reservationen av Margareta Winberg m.fl.</pre><pre>Mom. 8 (investeringar inom miljöområdet)</pre><pre>Utskottets hemställan bifölls med 287 röster mot 10\r\nför meningsyttringen av Jan Jennehag i\r\nmotsvarande del.</pre><pre>Mom. 16 (visst internationellt miljösamarbete)</pre><pre>Utskottets hemställan bifölls med 284 röster mot 12\r\nför meningsyttringen av Jan Jennehag i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU18</pre><pre>Mom. 21 (medelsanvisning för Bidrag till svenska\r\nrederier)</pre><pre>Utskottets hemställan bifölls med 287 röster mot 10\r\nför meningsyttringen av Karl-Erik Persson i\r\nmotsvarande del.</pre><pre>Mom. 22 (sjöfartspolitikens långsiktiga inriktning)</pre><pre>Utskottets hemställan bifölls med 169 röster mot\r\n128 för reservation 1 av Sven-Gösta Signell m.fl.</pre><pre>Mom. 25 (sjösäkerhetsfrågor)</pre><pre>Först biträddes reservation 3 av Kenneth Attefors\r\nmed 30 röster mot 16 för meningsyttringen av Karl-\r\nErik Persson i motsvarande del. 248 ledamöter\r\navstod från att rösta.</pre><pre>Härefter bifölls utskottets hemställan med 272\r\nröster mot 21 för reservation 3 av Kenneth\r\nAttefors. 3 ledamöter avstod från att rösta.</pre><pre>Mom. 33 (återinförande av fritidsbåtsregistret)</pre><pre>Utskottets hemställan bifölls med 163 röster mot\r\n132 för reservation 4 av Sven-Gösta Signell m.fl.</pre><pre>Mom. 36 (Flintrännan)</pre><pre>Utskottets hemställan -- som ställdes mot motion\r\nT630 av Sten Andersson i Malmö -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU19</pre><pre>Mom. 1 (garantier för regionalflyg på en avreglerad\r\nmarknad)</pre><pre>Utskottets hemställan bifölls med 167 röster mot\r\n127 för reservation 1 av Sven-Gösta Signell m.fl. 1\r\nledamot avstod från att rösta.</pre><pre>Mom. 2 (flyg endast på långa sträckor)</pre><pre>Utskottets hemställan bifölls med 285 röster mot 12\r\nför meningsyttringen av Karl-Erik Persson i\r\nmotsvarande del.</pre><pre>Mom. 5 (stöd för regionala flyglinjer enligt\r\nKonkurrenskommitténs förslag)</pre><pre>Utskottets hemställan bifölls med 166 röster mot\r\n128 för reservation 2 av Sven-Gösta Signell m.fl.</pre><pre>Mom. 7 (utredning om flygtrafik till centralorter i\r\nskogslänen)</pre><pre>Utskottets hemställan bifölls med 168 röster mot\r\n129 för reservation 3 av Sven-Gösta Signell m.fl.</pre><pre>Mom. 15 (nedläggning av flygverksamheten på\r\nBromma)</pre><pre>Utskottets hemställan bifölls med 168 röster mot\r\n129 för reservation 4 av Sven-Gösta Signell m.fl.</pre><pre>Mom. 16 (ekonomiskt ansvar för en regional\r\nflygplats i Stockholmsregionen)</pre><pre>Utskottets hemställan bifölls med 167 röster mot\r\n129 för reservation 5 av Sven-Gösta Signell m.fl.</pre><pre>Mom. 28 (driftstöd till flygplatser i Gävleborgs län)</pre><pre>Utskottets hemställan bifölls med 260 röster mot 29\r\nför reservation 6 av Kenneth Attefors. 7 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU21</pre><pre>Utskottets hemställan bifölls.</pre><pre>Trafikutskottets betänkande TU22</pre><pre>Utskottets hemställan bifölls.</pre><pre>Trafikutskottets betänkande TU23</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att kulturutskottets\r\nbetänkanden KrU17, KrU18, KrU19, KrU21,\r\nKrU23 och KrU14 skulle avgöras i ett sammanhang\r\nnär debatten i dessa ärenden avslutats.</pre><pre>8 §  Övergripande kulturfrågor, allmän\r\nkulturverksamhet m.m.</pre><pre>Föredrogs</pre><pre>kulturutskottets betänkanden</pre><pre>1992/93:KrU17 Övergripande kulturfrågor,</pre><pre>1992/93:KrU18 Allmän kulturverksamhet m.m.\r\n(prop. 1992/93:100 delvis),</pre><pre>1992/93:KrU19 Ersättningar och bidrag till\r\nkonstnärer (prop. 1992/93:100 delvis),</pre><pre>1992/93:KrU21 Bibliotek, bildkonst,\r\nkonsthantverk m.m. (prop. 1992/93:100 delvis) och</pre><pre>1992/93:KrU23 Kulturmiljövård (prop.\r\n1992/93:100 delvis).</pre><pre>Talmannen meddelade att kulturutskottets\r\nbetänkanden KrU17, KrU18, KrU19, KrU21 och\r\nKrU23 skulle debatteras gemensamt.</pre><pre>Anf. 2  ÅKE GUSTAVSSON (s):</pre><pre>Fru talman! För ett år sedan beslutade en enhällig\r\nriksdag efter initiativ från oppositionspartierna om\r\ntillsättandet av en kulturpolitisk utredning bl.a. för\r\nutvärdering av 1974 års kulturpolitiska mål. Särskilt\r\npekade riksdagen då på att uppmärksamheten\r\nskulle riktas mot decentraliseringsmålet och på hur\r\nuppkomsten av nationella kulturella centrum ute i\r\nlandet skulle främjas. Det är naturligt, eftersom\r\nSveriges riksdag har ett ansvar för kulturen i hela\r\nlandet. Tanken från riksdagens sida var att\r\nutredningens resultat skulle kunna ligga till grund\r\nför direktiven till myndigheterna våren 1994 inför\r\nden då fördjupade anslagsframställningen hösten\r\n1995.</pre><pre>Från socialdemokratisk sida har vi särskilt betonat\r\nföljande punkter.</pre><pre>\r\nEn viktig utgångspunkt för den framtida\r\nkulturpolitiken bör vara att metodiskt främja ett\r\nökat samspel mellan olika kulturverksamheter i\r\nlandet. Ett i verklig mening nationellt kulturliv\r\nförutsätter dynamik, rörlighet och\r\nerfarenhetsutbyte mellan olika konst- och\r\nkulturområden.</pre><pre>En central statlig uppgift för 90-talets kulturpolitik\r\när att gynna uppkomsten av fler kulturella centrum\r\nutanför Stockholm samt att ge nationella uppdrag\r\ntill institutioner ute i landet. Det kan t.ex. vara\r\nBildmuseet i Umeå, Rooseum i Malmö, Röhsska\r\nmuseet i Göteborg, glasmuseet i Växjö, utveckling\r\nav Arbetets museum i Norrköping eller det nya\r\nmarinmuseet i Karlskrona.</pre><pre>En nationell fond för kulturbyggnader och\r\nkulturturism bör bildas.</pre><pre>Det är också viktigt att studera hur 1974 års mål har\r\nuppnåtts i vad gäller barn och ungdomar. I en\r\nsärskild motion redovisar vi förslag till åtgärder\r\nsom vi anser särskilt angelägna, och då inte minst\r\ninom skolans område.</pre><pre>Vid en utvärdering är det speciellt viktigt att beakta\r\nmålet om kulturell jämlikhet. Vi understryker\r\nockså vikten av vidgat deltagande inom kulturlivet.\r\nKultur får inte vara en angelägenhet enbart för den\r\nbildade medelklassen.</pre><pre>Först ett år efter riksdagens beslut tillsätter\r\nkulturministern nu utredningen. Detta innebär att\r\nutredningen knappast kan påverka direktiven till\r\nmyndigheterna våren 1994, eftersom utredningen\r\nskall vara klar senast i december 1994. Denna\r\nsenfärdighet -- eller missmanagement, som det\r\nskulle kunna kallas på nysvenska -- har lett till att\r\nutskottet har ansett sig tvingat att lägga fram ett\r\nantal förslag till riksdagen för att dels påskynda\r\nprocessen, dels förhoppningsvis höja kvaliteten i\r\nutredningsarbetet.</pre><pre>Ett enhälligt utskott konstaterar att det är\r\n''anmärkningsvärt att utredningen inte tillsatts\r\nförrän i dagarna, efter vad utskottet anfört i sitt\r\nbetänkande i ämnet innebar det att utredningen\r\nskulle få ett omfattande uppdrag och skulle få en\r\nskyldighet att snabbt redovisa detta''. Detta\r\nkonstaterande borde rimligen kulturministern ta till\r\nsig.</pre><pre>För att motverka de nu negativa effekterna av\r\nregeringens senfärdighet föreslår utskottet\r\nriksdagen att för det första besluta att frågor som\r\nrör den internationaliserade kulturen behandlas av\r\nen särskild utredning som skall vara klar inom ett\r\når. Dessa delar av direktiven för den övergripande\r\nkulturpolitiska utredningen bör alltså övergå till en\r\nsärskild parlamentarisk utredning. Dessutom\r\nföreslår utskottet riksdagen att för det andra uttala\r\nsig för att även de i dagarna tillsatta\r\nenmansutredningarna om teatrarna och om\r\nmuseerna likaledes blir parlamentariska med\r\nsamma tidsramar för uppdraget. Det innebär att\r\nman på ett tidigt stadium kan få in de politiska,\r\nparlamentariska övervägningarna i processen. Vi är\r\nnog alla överens om att detta är stora, viktiga,\r\nkomplicerade och ibland politiskt besvärliga frågor.\r\nDå kan det vara en fördel att dessa övervägningar\r\ningår i den politiska processen på ett tidigt stadium.</pre><pre>Innan riksdagen har haft möjlighet att i plenum\r\ndiskutera och besluta om dessa utredningar går\r\nkulturministern ut i en TT-intervju och säger att\r\nhon minsann inte tänker bry sig om ett sådant\r\nriksdagsbeslut. Detta är lindrigt sagt\r\nuppseendeväckande, och det påminner ganska\r\nmycket om Karl XI:s försmädliga anslag på\r\nmilstolparna på riksdagsmännens väg inför 1686 års\r\nriksdag:</pre><pre>Vad göras skall är redan gjort,</pre><pre>I herredagsmän resen icke så fort.</pre><pre>Innan riksdagen fattat något beslut tillrättavisar\r\nalltså kulturministern 1993 års demokratiskt valda\r\nriksdag. Hon har tydligen inspirerats av Karl XI:s\r\nord och därmed missuppfattat parlamentarismens\r\ninnebörd. Parlamentarismen förutsätter nämligen\r\natt riksdagen skall ha förtroende för -- eller i vart\r\nfall tolerera -- regeringen. Det skall inte råda det\r\nomvända förhållandet. Visserligen kan man tycka\r\natt Sveriges mest kompetenta regering förtjänar en\r\nfrån regeringssynpunkt bättre riksdag. Nu är det\r\ndock så, att denna riksdag är vald av svenska folket,\r\noch det får regeringen faktiskt finna sig i. Jag\r\ntycker, fru talman, att kulturministerns TT-\r\nuttalande är klandervärt.</pre><pre>Om riksdagen gör ett uttalande om utredningar,\r\nskall regeringen självfallet följa detta. Så säger all\r\nrimlig konstitutionell praxis. Det är en helt annan\r\nsak om riksdagen inte ger några anvisningar eller\r\nom nya sakförhållanden uppstår. Så är dock inte\r\nfallet här. Man har inte ens fattat beslut, och det är\r\nosäkert var majoriteten ligger. Regeringspartiernas\r\nreservationer är därför något märkliga. I stället för\r\natt hävda riksdagens intresse speglar dessa\r\nreservationer mer tänkandet att vad far gör -- eller\r\ni detta fall vad mor gör -- är alltid bäst.</pre><pre>En annan fråga som är viktig att uppmärksamma,\r\nsåväl i den kulturpolitiska övergripande\r\nutredningen som under nästa budgetår är kultur i\r\narbetslivet. Det finns flera fördelar med\r\narbetsplatserna som utgångspunkt för\r\nkulturaktiviteter. Många har långa resvägar till\r\njobbet och bor långt ifrån de traditionella\r\nkulturlokalerna. Skiftarbetare har ofta ingen\r\nmöjlighet att delta i kulturlivet. Om man är ovan\r\nvid olika kulturformer, erbjuder arbetsplatsen ofta\r\nen bra, naturlig och djupare bekantskap med\r\nböcker, konst, teater eller sång och musik.</pre><pre>Vissa andra akuta insatser, oavsett utredningen,\r\nbehöver göras. Det handlar om uppräkning av\r\nstödet till amatörorganisationer, om stödet till\r\ncentrumbildningar, om anslagen till de\r\nsamlingslokalägande organisationerna och om stöd\r\ntill konstbildande verksamhet.</pre><pre>Vi föreslår också att riksdagen bör bifalla förslaget\r\natt inrätta ett särskilt anslag för kultur i skolan. Vi\r\nhar fått flera rapporter om att satsningarna här har\r\nminskat kraftigt. Detta är allvarligt, eftersom det\r\nytterst handlar om den unga generationens rätt till\r\nkulturella upplevelser. Tyvärr har vi på dessa\r\nsenare, akuta punkter inte fått gehör hos utskottets\r\nmajoritet. Jag vill uttrycka förhoppningen att\r\nriksdagen följer de socialdemokratiska\r\nreservationerna i dessa avseenden.</pre><pre>Jag skall också tillägga att Ingegerd Sahlström och\r\nLeo Persson senare kommer att tala för\r\nsocialdemokraternas ståndpunkter när det gäller i\r\nnu nämnd ordning biblioteksfrågorna och behovet\r\nav en bibliotekslagstiftning samt\r\nkulturmiljöfrågorna.</pre><pre>Slutligen är det vår förhoppning att de utredningar\r\nsom nu är på gång kommer att bedrivas med stor\r\nöppenhet och att utredningarna i sig skall stimulera\r\ntill debatt vad gäller inte minst kulturpolitikens\r\ninriktning samt teatrarnas och museernas\r\nutveckling. Den fria debatten i sig kan alltså\r\nstimulera till bra förslag.</pre><pre>Med detta, fru talman, ber jag att få yrka bifall till\r\nföljande reservationer till kulturutskottets\r\nbetänkande nr 17, nämligen nr 5 och 7, och till\r\nbetänkande nr 18 reservationerna nr 1, 4, 10 och 15.</pre><pre>Anf. 3  SIMON LILIEDAHL (nyd):</pre><pre>Fru talman! Som enkel ersättare i kulturutskottet\r\nkänner jag mig definitivt inte som Karl XII. Jag\r\nnalkas kulturfrågorna med respekt och ett öppet\r\nsinne.</pre><pre>Det är ett stort ansvar att på bästa sätt fördela 3\r\nmiljarder i bidrag till en uppsjö av angelägna\r\nändamål. Vilka prioriteringar måste göras? Var gör\r\nde knappa resurserna mest nytta? Det är frågor som\r\nvi ställer oss.</pre><pre>Inom Ny demokrati ser vi det som en av\r\nkulturpolitikens viktigaste uppgifter att stödja det\r\nsom har värde och kvalitet, men som inte kan\r\nrealiseras på marknadens villkor.</pre><pre>Attityden till kulturen behöver förändras i riktning\r\nmot det synsätt som finns på många håll i det nya\r\nEuropa. Där betraktar man kulturen som en\r\ntillväxtfaktor både i livskvalitet och i statskassa.</pre><pre>Vi i Ny demokrati vill också försöka skaffa\r\nförutsättningar för samspel mellan privata och\r\nstatliga initiativ. Vi anser att vi måste lära oss mer\r\nom detta genom att t.ex. studera hur länderna i den\r\ngemensamma marknaden försökt att lösa dessa\r\nproblem.</pre><pre>Det är därför med en viss besvikelse jag i\r\nkulturdepartementets kommittédirektiv för\r\nkulturpolitikens inriktning fått läsa att intresset för\r\nEuropa kanske är något begränsat från regeringens\r\nhorisont. På direktivens totalt 11 sidor diskuterade\r\nman den internationaliserade kulturen -- ett\r\nförfärligt ord i och för sig -- på en knapp halvsida.\r\nDet är detta Europa som vi nu skall närma oss med\r\nstormsteg. Vi tror att tyngdpunkten måste läggas\r\nmer på Europa och att man måste ha de europeiska\r\ntankegångarna som underlag för hur vi skall klara\r\nden framtida kulturpolitiken i Sverige.</pre><pre>Jag fann vidare till min besvikelse att ordet turism\r\nknappast var nämnt i direktiven. Turismen är en\r\nunderutvecklad näring i Sverige, och Sverige är ett\r\nturistland som är dåligt marknadsfört utomlands.</pre><pre>Styrelsen för Sverigebilden har nyligen publicerat\r\nen marknadsundersökning, Image of Sweden in\r\nEurope, där det klart framgår att europén söker sig\r\ntill Sverige, som studien säger, främst för ''historical\r\nand cultural attractions, unspoiled nature and\r\nscenery''.</pre><pre>Turistandet kommer i allt högre grad att ske i\r\nkulturhistoriskt intressanta miljöer. Det är\r\nemellertid inte så mycket som har gjorts för att\r\nmöta turismens klart uttalade önskemål om\r\ntillgänglighet, levandegörande och\r\nmarknadsföring. Det är därför angeläget att\r\nKulturdepartementet och även\r\nNäringsdepartementet tar kraftiga initiativ för att\r\nfå i gång ett verkningsfullt samarbete mellan\r\nturistnäring, företag, naturliv, kulturminnesvård\r\noch museer.</pre><pre>Vi har därför motionerat om en kraftig satsning på\r\nnatur, kultur och turism. Ett elegant och effektivt\r\nsätt att minska vårt budgetunderskott.</pre><pre>Med all min nyvunna entusiasm över kulturfrågor\r\nblir jag förvånad över Kulturdepartementets svala\r\nintresse för att köra i gång en utredning om den\r\nframtida kulturpolitikens inriktning, som de facto\r\nbeslutades av riksdagen redan den 9 april förra året.</pre><pre>I utskottet har jag utan några som helst politiska\r\növertoner framfört min och partiets mening om hur\r\nman skulle få fart på utredningsarbetet om de\r\nframtida kulturrelationerna mellan Europa och\r\nSverige och hur man på basis härav kan dra upp\r\nriktlinjerna för den framtida svenska\r\nkulturpolitiken.</pre><pre>Som en man från den hårda verkligheten föreslår\r\njag, för att i någon mån vinna tillbaka den tid som\r\ngått förlorad på grund av att den stora av riksdagen\r\nbeslutade utredningen försenades nästan ett helt år,\r\natt den kulturpolitiska utredningen skall kopplas\r\nihop med tre smärre parlamentariska utredningar\r\nbeträffande den internationaliserade kulturen,\r\nmuseer och teater.</pre><pre>Med min oerfarenhet av politiskt arbete har jag inte\r\nlagt några konstitutionella synpunkter på\r\nutredningarna, utan jag har endast som\r\nföretagsledare önskat att utredningsarbetet skall\r\nkunna bedrivas så snabbt och effektivt som möjligt.\r\nJag har förfäktat små parlamentariska utredningar\r\ndärför att man kanske då kan stycka upp\r\nutredningarna och få med kvalificerade experter\r\nfrån Ny demokrati, som vi är lyckliga att ha i\r\nriksdagen. Det är definitivt skillnad mellan att sitta\r\nmed som parlamentariker och expert och att ingå i\r\nen referensgrupp.</pre><pre>Att man nu skall ha en internationell\r\nparlamentarisk utredning bedömer jag som något\r\nsjälvklart. Jag är därför både glad och tacksam att\r\nBirgit Friggebo, enligt meddelande från TT, kan\r\ntänka sig att lyfta ut Europafrågorna från den\r\nkulturpolitiska utredningen. Det ställer vi\r\nnaturligtvis helhjärtat upp på.</pre><pre>Jag vill emellertid samtidigt redovisa att jag inte fått\r\nnågot gehör hos utskottet för mina starka önskemål\r\natt utredningen skall bedrivas med skyndsamhet\r\noch att redovisningen av de tre mindre\r\nutredningarna skall göras före utgången av 1993.\r\nDetta skulle göra det möjligt för den stora\r\nkulturpolitiska utredningen att redovisa sitt resultat\r\nföre april 1994, i stället för som det nu är sagt i slutet\r\nav 1994. Det gäller att ta tillbaka den tid som gått\r\nförlorad därför att regeringen dröjt nästan 11\r\nmånader med att tillsätta den kulturpolitiska\r\nutredningen.</pre><pre>Jag vet att det går att arbeta snabbt. Jag har lärt mig\r\nfrån mina företag. Jag kan icke förstå och tycker att\r\ndet är oanständigt att man skall ha så långa\r\nutredningstider. Att det går att arbeta snabbt även\r\ni riksdagen har jag fått klart för mig när jag deltagit\r\ni utredningen om ägande av Sveriges TV och radio.</pre><pre>Specialutredningen stöptes av olika orsaker om till\r\nen parlamentarisk utredning. Den klarade av sitt\r\njobb på mindre än två månader. Ordförandena i de\r\nhär utredningarna spelar naturligtvis en stor roll. Vi\r\nvar glada att ha en effektiv ordförande från\r\nFolkpartiet som gjorde ett utomordentligt jobb och\r\nfick oss alla att i enighet skriva under på resultatet.</pre><pre>I det betänkande som vi nu diskuterar har Ny\r\ndemokrati rent principiellt intagit ståndpunkten att\r\nvi i dagens ekonomiska läge inte skall göra några\r\nnysatsningar inom kulturområdet på bekostnad av\r\nkulturens basverksamheter. Vi avser att begränsa\r\nkulturrådets utvecklingsanslag. Vi har en\r\nreservation till mom. 7 som jag yrkar bifall till.</pre><pre>Nu vill jag övergå till kulturutskottets betänkande\r\n18, beträffande allmän kulturverksamhet. De av\r\nNy demokrati tillfogade reservationerna avser\r\nnästan enbart nedskärningar av, som vi anser,\r\nonödigt stora anslag, som inte motiverats på ett\r\ntillfredsställande sätt. Dessa nedskärningar är för\r\noss en kungsfråga. Det går som en röd tråd genom\r\nNy demokratis agerande i alla utskott att vi måste\r\ngöra nedskärningar. Jag har t.ex. här i kammaren\r\nvarje gång jag har haft tillfälle diskuterat\r\nnedskärningar. Senast tog jag upp\r\norganisationsbidragen, som jag anser att man\r\nmåste skära ned.</pre><pre>I alla dessa reservationer som jag har utformat har\r\njag pekat på nödvändigheten av sparsamhet. Jag\r\nhar svårt att tänka mig att mina kolleger inom\r\nsocialdemokratin och regeringspartierna inte skulle\r\nvara besjälade av samma nit. Jag har med viss\r\nbesvikelse sett att de förhåller sig passiva till mina\r\nambitioner om besparingar. Skall vi klara landet\r\noch våra problem måste vi börja spara i det lilla.\r\nDet har man lärt sig som företagare i dagens\r\nSverige. Jag tror att mina riksdagskolleger skulle\r\nmå bra av att tänka mer aktivt och aggressivt i de\r\nhär frågorna.</pre><pre>Fru talman! Då kammaren är tidsmässigt ansträngd\r\ni dag begränsar jag mig till att yrka bifall till mina\r\nreservationer 5, 19 och 25.</pre><pre>Anf. 4  ELISABETH PERSSON (v):</pre><pre>Fru talman! Vi behandlar nu fem stora\r\nbetänkanden. Det är svårt för mig att hinna ta upp\r\nalla viktiga frågor som dessa betänkanden berör.\r\nJag tvingas därför begränsa mig till några frågor\r\nsom jag tycker är särskilt viktiga. Innan jag\r\nkommer in på dessa sakfrågor, vill jag kommentera\r\nde utredningar som är aktuella.</pre><pre>Den stora kulturpolitiska utredningen är nu\r\näntligen tillsatt. Vi från Vänsterpartiet har flera\r\ngånger påpekat att det är orimligt med så långa\r\ndröjsmål från ett beslut i riksdagen till dess\r\nutredningen tillsätts. Vi nödgas nu se att denna\r\nkritik är riktig. Detta långa dröjsmål kommer att få\r\nen rad negativa följdverkningar.</pre><pre>Det stora problemet blir naturligtvis att kunna\r\ngenomarbeta direktivens alla mål under den korta\r\ntid som utredningen har till sitt förfogande. Därför\r\nhar utskottet förslagit att en del skall lyftas ut. Den\r\ninternationaliserade kulturen skulle göras till\r\nföremål för en särskild utredning. Jag beklagar\r\ndetta, men jag tror att det är nödvändigt.\r\nNaturligtvis hade jag hellre sett att denna stora\r\nkulturpolitiska utredning hade kunnat börja sitt\r\narbete kanske redan tidigt i höstas och också givits\r\ntillräckliga sekreterarresurser, så att även detta\r\nviktiga avsnitt om den internationaliserade\r\nkulturen hade kunnat ingå och blivit vederbörligen\r\ngenomarbetat. Men nu är det allså inte så, och\r\nVänsterpartiet står därför bakom\r\nutskottsbetänkandet om en särskild parlamentarisk\r\nutredning om den internationaliserade kulturen.</pre><pre>Utskottet har också föreslagit att\r\nMuseiutredningen och Teaterutredningen skall\r\nvara parlamentariska. Även om jag naturligtvis\r\ninser att det kan komma att bli problem även för\r\ndem, framför allt när det gäller att bli klara med\r\nsina uppdrag så att utredningarna kan ingå i den\r\nstora kulturpolitiska utredningens slutbetänkande,\r\nanser vi faktiskt att det är viktigt att också de får en\r\nparlamentarisk sammansättning. På detta sätt\r\nskulle kulturfrågorna kunna lyftas upp till en\r\nrättmätig och viktig plats i det parlamentariska\r\narbetet. Debatten och intresset kring både\r\nteaterfrågor och museifrågor skulle därmed lyftas\r\nfram. Vi står alltså bakom utskottets förslag om\r\ndetta.</pre><pre>Ovanpå alltihop har Vänsterpartiet dessutom\r\nföreslagit en ytterligare utredning. I andra\r\nsammanhang har regeringen tagit fasta på\r\ndanslivets behov av utveckling och också föreslagit\r\nvissa förstärkningar i budgeten. Men vi menar att\r\ndanslivet borde få en ordentlig genomlysning. Vi\r\ntror, i likhet med Svensk danskommitté, att detta\r\nskulle göras bäst i en utredning. Den bör i så fall\r\nanalysera dansområdets struktur och föreslå\r\ninsatser på dansområdet utifrån ett långsiktigt\r\nperspektiv. En sådan utredning borde naturligtvis\r\nomfatta såväl professionell dans som amatördans\r\nliksom utvecklingen av institutioner och andra\r\noffentliga insatser, centralt, regionalt och lokalt.</pre><pre>Till detta hör även frågan om länsdanskonsulenter,\r\nsom exempelvis har lyfts fram i en motion av Karl-\r\nGöran Biörsmark från Östergötland. Han pekar på\r\nbehovet av en länsdanskonsulent för\r\nÖstgötabaletten. Men jag tycker att frågor av detta\r\nslag, dvs. om länsdanskonsulenter, naturligtvis\r\nborde beredas i samband med en utredning som\r\nbehandlar hela dansområdet.</pre><pre>Fru talman! Jag kommer nu att övergå till att tala\r\nom biblioteksfrågor. Jag har förstått att\r\nSocialdemokraterna har en talare som skall tala\r\nsärskilt om detta. Men vi i Vänsterpartiet har inte\r\ndenna möjlighet att dela upp detta. Jag får därför\r\nta upp alla dessa frågor i ett sammanhang.</pre><pre>Vänsterpartiet har upprepade gånger väckt förslag\r\nom en bibliotekslag. Jag vill påstå att skälen för en\r\nsådan lag växer sig starkare för varje månad som\r\ngår. Nedskärningar av statsbidragen till\r\nkommunerna och lågkonjunkturen slår hårt mot\r\nalla delar av kulturen, men utbildningen och\r\nfolkbiblioteken drabbas på många håll mycket hårt\r\nav dessa kraftiga inskränkningar i verksamheten.\r\nVi vet alla att avgiftsfinansieringshotet inte på\r\nnågot sätt är avvärjt. Men nu, fru talman, hotas\r\nockså länsbiblioteken av nedläggning. Hur\r\nosannolikt det än låter har exempelvis\r\nVästerbottens läns landsting föreslagit nedläggning\r\nav länsbiblioteket i Umeå. Om detta beror på\r\nokunnighet eller bara är något slags missriktat\r\nsparnit, vet jag inte. Men så är det i alla fall. Vi får\r\nhoppas att man tar sitt förnuft till fånga. Frågan är\r\nhelt enkelt om man kan göra detta helt ensidigt.\r\nLänsbiblioteken får ju ordentliga statsbidrag för\r\ndelar av sin verksamhet.</pre><pre>I en bibliotekslag, som vi har verkat för och vill ha,\r\nborde man naturligtvis ta fasta på de viktiga\r\nuppgifter som biblioteken har. Bibliotekens roll när\r\ndet gäller undervisning, såväl den individuella\r\nbildningen som den officiella med skola och\r\nuniversitet, är, skulle jag vilja påstå, omistlig redan\r\nfrån daghemmen som undervisningscentrum. En\r\nbibliotekslag skulle naturligtvis vara en garant för\r\nfria fjärrlån. Jag vill påstå att dessa fria fjärrlån är\r\nen förutsättning för att studier och forskning över\r\nhuvud taget skall kunna bedrivas över hela landet.\r\nDet är inte bara distansstuderande som behöver\r\ndetta, utan det behöver alla.</pre><pre>Bibliotekens samlingar speglar också vårt\r\nkulturella arv. En bibliotekslag skulle vara en\r\ngarant för och säkra tillgången till dessa samlingar\r\nmen också till samlingarnas fortbestånd och\r\nförnyelse i takt med samhällets utveckling och\r\nförändring.</pre><pre>Yttrande- och tryckfrihetsrätten levandegörs av\r\nbiblioteken. Att ha fri tillgång till information och\r\nsjälv kunna bilda sig en uppfattning i olika frågor är\r\nen av demokratins grunder. Mångfalden och\r\nvariationen i utbudet av litteratur är viktiga, särskilt\r\nnär det gäller barn- och ungdomsåren, då grunden\r\nför ett litteratur- och läsintresse läggs. Jag tror att\r\nlusten för läsande och läsvana skapas bl.a. genom\r\natt man tidigt ger barn tillgång till böcker. Bara\r\ndetta att ha många böcker omkring sig utgör\r\ngrunden för en framtida läsglädje och lust till\r\nlitteratur. Väldigt få barn skulle ges denna\r\nmöjlighet att tidigt få leva med böcker om inte\r\nbiblioteken med sitt rika utbud hade funnits. Det är\r\ninte möjligt att köpa och ge barn den stora\r\nmängden böcker som jag tror att de behöver. Det\r\nhandlar naturligtvis inte bara om mängden böcker\r\nmen tillgången till dem, möjligheten för det lilla\r\nbarnet att få välja.</pre><pre>En bibliotekslag skall också garantera fri och gratis\r\ntillgång till all information, litteratur och service för\r\nalla åldrar på våra bibliotek. Jag menar också att\r\nman i en bibliotekslag skall definiera de\r\növergripande målen för biblioteksverksamheten\r\noch ange ramarna för den kommunala och\r\nregionala verksamheten utan att detaljreglera den.\r\nKommunerna skall som nu driva biblioteken och\r\nutforma deras verksamhet efter lokala\r\nförhållanden. Men bibliotekslagen behövs som en\r\ngrund för deras verksamhet.</pre><pre>Fru talman! Vi behöver en nationell\r\nbibliotekspolitik, och vi måste ha en bibliotekslag.\r\nVänsterpartiets första motion om en bibliotekslag\r\nväcktes redan för tio år sedan. Vi har ända fram till\r\nnu varit ganska ensamma om detta förslag, om man\r\nundantar stora delar av de biblioteksanställda som\r\nhar stött det från början. Men nu drivs denna fråga,\r\nvilket vi alla vet, av Författarförbundet. Många\r\nsocialdemokrater och enstaka politiker från andra\r\npartier talar också om behovet av en bibliotekslag,\r\nvilket jag tycker är glädjande.</pre><pre>Självklart löser en bibliotekslag inte alla dagens\r\nproblem. Det troliga hade väl varit att det hade\r\nvarit lättare att undvika aktuella nedskärningar när\r\ndet gäller biblioteken om Vänsterpartiets\r\nbibliotekslag redan hade varit genomförd.</pre><pre>Fru talman! När det gäller kulturpolitikens\r\ninriktning över huvud taget, tycker jag ibland att\r\ndet är litet svårt att urskilja vad regeringen har för\r\nidé och vad den vill med sin kulturpolitik. Men ett\r\nord som ofta förekommer i dessa sammanhang är\r\nprofessionalism. Det låter mycket stiligt.\r\nYrkeskunnande och yrkeskunskap är självfallet bra\r\noch måste finnas inom kulturens område. Kvalitet\r\när ett annat ofta förekommande begrepp. Det är\r\nockså mycket bra. Men frågan är hur man skall nå\r\nmålen om professionalism och kvalitet. Kan man\r\növer huvud taget få kvalitet och professionalism i\r\nnågot, dvs. en topp eller en elit i någon verksamhet,\r\nutan att sörja för bredden och basen?</pre><pre>Fru talman! Nästa ärende som skall behandlas i dag\r\när idrotten. Låt mig ett ögonblick låna idrotten som\r\nen bild just för verksamhet med en professionell\r\ntopp och en bred bas. Verklig toppidrott utan\r\nbreddidrott och utan bas finns inte. Jag tror att alla\r\när överens om det. Det går inte att få fram\r\ntoppidrottsmän utan att man har en bred bas och\r\nen bred verksamhet bland barn och ungdomar och\r\nbland människor i allmänhet.</pre><pre></pre><pre>Det går inte heller att få publik till stora\r\nidrottsevenemang utan ett brett idrottsintresse och\r\nett idrottskunnigt folk.</pre><pre>Jag vill påstå att det är på precis samma sätt med\r\nkulturen. Utan ett eget och aktivt\r\nkulturengagemang hos barn och ungdom, och\r\nockså hos människor i allmänhet, har den\r\nprofessionella kulturen ingen publik och över\r\nhuvud taget ingen, eller en mycket snäv grupp, att\r\nkommunicera med. Det är i barn- och\r\nungdomsåren som ett framtida kulturengagemang,\r\nett kulturellt liv och skapande, måste grundas.</pre><pre>Om jag vore kulturminister och hade idéer om\r\nprofessionalism och kvalitet i kulturen, skulle jag\r\nständigt sysselsätta mig med funderingar om hur\r\nman skulle kunna skapa den nödvändiga basen eller\r\nbredden för kulturverksamheten, så att toppen,\r\neliten, professionalismen och kvaliteten kan säkras.\r\nJag skulle fundera på hur jag skulle kunna gynna\r\nframtidens kulturarbetare och kulturkonsument.\r\nHur skulle jag kunna ge alla barn och ungdomar\r\nmöjligheter att på olika sätt bli både aktiva och\r\nmottagliga och uppfostrade i kulturutövande och\r\nkulturfrågor?</pre><pre>Jag tror att jag snart skulle komma fram till, att ett\r\nsätt att nå dessa barn och göra insatser för dem är\r\natt gå via skolan. Alla barn går i skola. Det finns en\r\nsak till som alla barn, i varje fall de alla flesta, har\r\ntillgång till, och det är TV. Satsningar på barn och\r\nungdomar borde för att ge god utdelning rimligen\r\ngöras dels i skolan, dels via TV.</pre><pre>Jag tänker här bara ta upp skolans kultursatsningar.\r\nEtt oslagbart sätt vore att i framtiden föra in\r\nkulturen på ett helt annat sätt i skolan än vad som\r\nsker i dag. Vänsterpartiet har föreslagit ett mycket\r\nblygsamt anslag på 7 miljoner kronor för att kunna\r\nstimulera en kulturverksamhet i skolan som går\r\nutöver den ämnesbaserade undervisningen. Men\r\ndet säger utskottet nej till. Det får kommunerna\r\nsköta själva. Jag beklagar detta, fru talman.</pre><pre>Tydligare kan det inte sägas. Barn och ungdomar --\r\nframtidens kulturpublik och kulturutövare -- har\r\ningen plats i den borgerliga nationella\r\nkulturpolitiken. Vad finns det för täckning att tala\r\nom professionalism och kvalitet när man inte\r\nbekymrar sig mer om just dem som skall bli\r\nframtidens kulturkonsumenter, men också\r\nkulturproducenter?</pre><pre>Det är genom skolan, och genom att upppmuntra\r\ntill kulturaktiviteter i skolan, som man skulle kunna\r\nnå denna bredd. Kulturarbetare kan på olika sätt\r\nkomma till skolor. I kommunerna kan man sätta sig\r\nner och diskutera hur man skall kunna starta\r\nkulturprojekt. Det finns alla upptänkliga förslag på\r\nmånga områden. Det finns också goda erfarenheter\r\nav detta.</pre><pre>Dessa 7 miljoner hade kunna vara en början för en\r\ni framtiden betydligt bredare satsning på barn- och\r\nungdomskultur.</pre><pre>Fru talman! Jag skall nu fatta mig ganska kort. Jag\r\nskall beröra ett par frågor som Vänsterpartiet har\r\nfört fram i motioner. Den första frågan gäller\r\ninternationellt kulturutbyte. Vi är nog överens om\r\natt kulturutbyte med olika länder är viktigt. Det\r\nframgår om inte annat av direktiven till den\r\nkulturpolitiska utredningen.</pre><pre>Vi menar att det är särskilt viktigt att ha ett\r\nkulturutbyte och en kulturdialog med\r\nÖstersjöländerna och Ryssland. Här har\r\nkontakterna alltför länge varit dåliga. Det finns i\r\ndag inte tillräckligt med medel för att kunna skapa\r\nett väl fungerande kulturellt samarbete. På olika\r\nhåll finns pengar för tekniskt bistånd och\r\nsamarbete, men det finns inte några pengar\r\nspecialdestinerade för kulturutbyte.</pre><pre>Vi har i vår motion inte låst oss för hur en\r\nkulturfond för Östersjöländerna och Ryssland\r\nskulle administreras. Det tror jag inte är det stora\r\nproblemet. Jag menar att den frågan går att lösa.\r\nMan kan lägga uppgiften på Svenska Institutet eller\r\nnågot annat organ. Det viktiga är enligt min mening\r\natt vi ger signaler om att vi vill medverka till ett\r\nbreddat kulturutbyte. Vi har säkerligen en hel del\r\natt lära och att lära ut.</pre><pre>Jag menar att riksdagen borde anta detta förslag.\r\nDet är heller inte några stora summor det rör sig\r\nom. Det är mer en markering av ett intresse.</pre><pre>Fru talman! Jag står givetvis bakom samtliga\r\nVänsterpartiets motioner inom dessa områden och\r\nde meningsyttringar som vi har fogat till utskottets\r\nbetänkanden, men jag yrkar enbart bifall till\r\nmeningsyttringarna 1 och 2 till betänkande 17 och\r\ntill de meningsyttringar som avser mom. 21 och 30\r\ni betänkande 18.</pre><pre>Anf. 5  CHARLOTTE BRANTING (fp):</pre><pre>Fru talman! Eftersom detta är den första större\r\nkulturdebatt jag har som vice ordförande i\r\nkulturutskottet, skulle jag vilja börja med några\r\ninledande allmänna ord om min syn på kulturen.</pre><pre>För mig är det naturligt att all kulturpolitik präglas\r\nav öppenhet, vidsynthet och tolerans.\r\nKulturpolitiken skall ha utrymme både för det\r\ntraditionella och för det nya, det okonventionella\r\noch det sökande. Vi möter kulturen i många\r\nformer, inte bara i det som vi vanligen brukar kalla\r\nkultur -- litteratur, musik, konst, teater, film och\r\ndans -- utan också i många andra former, i\r\nlandskapet och miljön, i byggnader, i vårt folkliga\r\nkulturarv. Det är en kedja av upplevelser mellan\r\ngenerationer, mellan landsdelar och länder, mellan\r\nolika folk, religioner, raser och språk. Vi har genom\r\nårhundraden blivit påverkade av andra, och andra\r\nhar påverkat oss. I den svenska kulturen finns\r\ninslag av många andra länders kultur. Sverige är en\r\ndel av Europa och av europeisk kultur.</pre><pre>Nationell självtillräcklighet och självgodhet är\r\nfrämmande för en liberal kultursyn. Men självfallet\r\nkänner jag stolthet och tycker att vi skall slå vakt\r\nom t.ex. våra folkliga traditioner, vår natur, kultur\r\noch miljö. Det avgörande är mångfalden, att få\r\nlyssna till många röster, få uppleva olika alternativ\r\noch möta andra kulturer. För mig är det oerhört\r\nstimulerande att besöka andra länder. Det ger\r\nperspektiv på den egna tillvaron och på den ibland\r\nganska förenklade svenska debatten. Ett nära\r\neuropeiskt samarbete innebär inget hot mot vårt\r\nkulturliv, tvärtom skulle det innebära en stimulans.</pre><pre>Eftersom kulturverksamhet inte är lagreglerad,\r\nmåste riksdag och regering föregå med gott\r\nexempel. En satsad statlig kulturkrona ger tre nya\r\nkronor till kulturen. Bland de kronorna finns\r\nkommunpengarna. Därför är de statliga besluten\r\nviktiga för att kommunens kulturpolitiker skall\r\nkunna försvara kultursatsningarna.</pre><pre>För att få litet perspektiv är det också viktigt att\r\nkomma ihåg att de statliga kulturutgifterna t.ex.\r\nbara är knappt en tiondel av försvarskostnaderna.\r\nHela det statliga kulturstödet skulle kunna\r\nfinansieras med en och en halv karensdag.\r\nSamhällets utgifter för kulturen är bara drygt 1 %\r\nav de offentliga utgifterna. Trots detta hamnar vi\r\nändå på femte plats i en europeisk jämförelse. Men\r\nsjälvfallet tror jag alla vi som jobbar med\r\nkulturfrågor gärna skulle se att en ännu större andel\r\nav kakan kom kulturen till del. Även om vi skulle\r\ngenomföra verkligt stora besparingar i\r\nkulturbudgeten, så skulle ändå statens ekonomiska\r\nproblem kvarstå, och vi drar på oss än större\r\nproblem på sikt.</pre><pre>Kulturen är än viktigare i svåra tider! Jag tycker det\r\när särskilt angeläget att prioritera verksamhet som\r\när riktad till barn och ungdom. Hur skall vi kunna\r\nlocka fler ungdomar att bli aktiva kulturutövare?\r\nDet är en viktig utmaning till oss kulturpolitiker och\r\nkulturarbetare. Jag känner en viss oro för ökad\r\navgiftsbeläggning, nedläggning av kommunala\r\nmusikskolor och indragning av skolteaterbesök,\r\nvilket sker i vissa kommuner. Fria boklån är en\r\nprincip som är oerhört viktig att stå fast vid!</pre><pre>Kulturpolitiker, kulturbyråkrater och\r\nkulturarbetare har ett stort ansvar för att hålla\r\nlandets kulturliv levande. Vi skall stödja frihet,\r\nmångfald och kvalitet i kulturen. Vi måste se till att\r\nprofessionella kulturskapare har drägliga\r\narbetsvillkor. Vi skall skapa mötesplatser för alla i\r\nsamhället, låta invandrare behålla sitt eget\r\nkulturarv och låta dem bli delaktiga i vårt.\r\nGemensamt måste vi kämpa för att den\r\nekonomiska krisen inte blir kulturens kris. Det\r\nmåste också i framtiden finnas ett kulturens\r\nandningshål i ett samhälle som tendenar att bli allt\r\ntuffare.</pre><pre>Fru talman! Bland representanterna från\r\nregeringspartierna i utskottet har vi delat upp\r\ndebatten så här i dag, att jag ska tala om de\r\növergripande kulturfrågorna, Elisabeth Fleetwood\r\nom allmän kulturverksamhet, Stina Gustavsson har\r\nansvaret för ersättning och bidrag till konstnärer\r\noch kulturmiljövård och Alva Wennerlund för\r\nbibliotek, bildkonst och konsthantverk.</pre><pre>Så även om det är frestande att gå in på en del av\r\nde frågor som Åke Gustavsson berört som handlar\r\nom dessa ämnen, skall jag försöka avhålla mig från\r\ndet så vi inte får en dubbel debatt.</pre><pre>Dagen efter det att budgeten presenterats, den 12\r\njanuari, var rubriken på DN:s kultursida ''Kulturen\r\nfår mer av kakan''. I Svenska Dagbladet stod\r\n''Kulturen vinnare i budgeten'' och i\r\nGöteborgsposten ''Viss stolthet'', med texten under\r\n''Det blev som man hade hoppats, Friggebo\r\nlyckades hävda sitt revir''.</pre><pre>Budgetförslaget och övriga insatser inom det\r\nstatliga kulturområdet bekräftar att regeringen\r\nanser det angeläget och nödvändigt att bedriva en\r\naktiv samhällspolitik på kulturområdet också i\r\nekonomiskt besvärliga tider. Kulturområdet\r\nundantags från de generella besparingskraven.\r\nTrots det statsfinansiella läget är statens\r\nkulturbudget större än föregående år. Det handlar\r\nom ökade insatser på ca 35 miljoner. Jag skall bara\r\nnämna några av de satsningar som görs.</pre><pre>Länsteatrarna i Bohuslän och Kalmar samt\r\nkammarorkestrarna i Sundsvall och Jönköping får\r\nökat stöd, och kulturfestivalerna likaså. Det blir en\r\ntioprocentig ökning av anslaget till fria dansgrupper\r\noch koreografier samt ökade statsbidrag till\r\nDansens hus på nära 11 miljoner. Att nu som\r\nVänsterpartiet föreslår tillsätta en utredning om\r\ndanslivet tycker jag skulle vara att i onödan tvingas\r\nvänta på ytterligare satsningar. Dessutom kan\r\nfrågan i så fall ju tas upp i den kulturpolitiska\r\nutredningen.</pre><pre>Vidare föreslås långtidsstipendier för ytterligare 15\r\nkonstnärer och ett författar- och översättarcentrum\r\npå Gotland. Jag vill här säga till Elisabeth Persson\r\natt detta kanske kan vara det allra första embryot --\r\noch man kan bygga vidare på detta -- till att skapa\r\nden fond som Vänsterpartiet önskar. Man satsar 3\r\nmiljoner extra till barn- och ungdomskultur.</pre><pre>Jag menar att det inte behövs något\r\ntillkännagivande i denna fråga, vilket\r\nSocialdemokraterna och Vänsterpartiet föreslår.\r\nRegeringen har redan nu den uppfattningen att\r\nbarn- och ungdomskultur skall prioriteras. Det är\r\noerhört väsentligt. När det gäller\r\nSocialdemokraternas förslag att Svenska\r\nfilminstitutet skall redovisa sina insatser för barn\r\noch ungdom, utgår majoriteten från att så kommer\r\natt ske. Därför yrkar jag avslag på reservationerna\r\n7, 8 och 9. Samisk kultur får också ökat bidrag med\r\n2,5 miljoner.</pre><pre>Fru talman! Frågan om de lönebidragsanställda\r\ninom kultursektorn har länge varit föremål för\r\ndiskussion och oro inom kulturutskottet och för\r\ninstitutionerna. Nu har man efter förhandlingar\r\nkommit fram till att en omfördelning skall ske.\r\nSärskilt utsatta kulturinstitutioner skall behålla ett\r\nincitament att anställa arbetshandikappade som\r\narbetsförmedlingen anvisar, resp. behålla dem som\r\nnu är anställda med lönebidrag. Det står klart\r\nuttalat att effekterna av förslaget noga skall följas\r\noch utvärderas, så någon redovisning till riksdagen\r\nanser jag inte behövas. Jag yrkar avslag på\r\nreservation 10.</pre><pre>När det gäller de musei- och teaterfrågor som\r\nredovisas i betänkandet KrU17 har vi faktiskt varit\r\nhelt överens i sak i utskottet, och jag skall därför\r\nbara helt kort ta upp några frågor som jag tycker är\r\nsärskilt angelägna. Utskottets ledamöter besökte i\r\nhöstas bl.a. Röhsska museet i Göteborg, och jag är\r\nnog ganska övertygad om att utskottets ledamöter\r\nhåller med mig om att det museet har en stor\r\nbetydelse inte bara för regionen utan också för\r\növriga landet.</pre><pre>Detta gäller också tillskapandet av ett nytt\r\nnationellt glasmuseum i Växjö. Utskottet har\r\ninhämtat att Statens kulturråd verkar för att Växjö\r\nglasmuseum skall få nya lokaler, och det instämmer\r\nutskottet i. Det gladde mig naturligtvis speciellt att\r\nordföranden i utskottet särskilt nämnde detta i sitt\r\nanförande. Då det gäller frågan om museets\r\nformella status anser utskottet, liksom också för\r\nt.ex. Röhsska museet, att museiutredningens\r\narbete inte skall föregripas.</pre><pre>Också teaterfrågorna hänvisas ju i huvudsak till\r\nutredningarna. Jag tycker personligen att det är\r\nangeläget att understryka vikten av att även de fria\r\ngruppernas roll för teaterlivet skall behandlas där.</pre><pre>Stina Gustavsson och jag har motionerat om en\r\nframtida satsning på barn- och ungdomsteater, med\r\nVäxjö som en lämplig lokaliseringsort. Men vi får\r\nför dagen nöja oss med att konstatera att vi har\r\nmöjlighet att bevaka det i kulturutredningen.\r\nEftersom en viktig uppgift där är att skapa\r\nkulturcentrum utanför Stockholm har jag ändå ett\r\nvisst hopp.</pre><pre>Jag vill gärna lugna gotlänningarna med att de med\r\nall sannolikhet kommer att få statsbidrag till\r\nBryggeriteatern också i framtiden.</pre><pre>Fru talman! Så till sist några ord om utredningarna.\r\nDet är bra att dessa nu är tillsatta. Visst kan jag\r\nhålla med om att det tog litet väl lång tid efter\r\nriksdagens beslut, men det viktigaste är ju ändå att\r\ndirektiven när de kom var bra. Att den\r\nkulturpolitiska utredningen skall ha en\r\nparlamentarisk sammansättning är vi alla överens\r\nom. Jag måste också säga att det skall bli mycket\r\nintressant att sitta i den och ta tag i alla de uppgifter\r\nsom den har.</pre><pre>Vi skall ägna särskild uppmärksamhet åt\r\ndecentraliseringsmålet och hur tillkomsten av\r\nkulturella centra i landet kan främjas. Utredningen\r\nskall noga beakta sambandet mellan de\r\nkulturpolitiska ställningstaganden som görs av\r\nstaten, primärkommunerna och landstingen.</pre><pre>Utredningen skall titta på utformningen av\r\nkulturpolitiken i ett längre tidsperspektiv. Vi skall\r\nockså lämna förslag om åtgärder för att undanröja\r\neller mildra effekterna av hinder för\r\nkulturverksamheterna och institutionernas\r\nutveckling.</pre><pre>Utredningen skall redovisa sitt arbete i december\r\n1994, och vad som är viktigt är att man har frihet\r\natt själv välja vilka aspekter på kulturpolitiken som\r\nden önskar lyfta fram. Kulturminister Birgit\r\nFriggebo pekar i direktiven på några speciella\r\nämnen som är angelägna att uppmärksammas och\r\nsom jag också tycker pekar på vad som är viktigt för\r\nen liberal kulturpolitik.</pre><pre>Elisabeth Persson sade att hon var litet undrande\r\növer vilken kulturpolitik som regeringen egentligen\r\nstår för. Jag tycker att hon skall läsa om direktiven\r\nför den allmänna Kulturutredningen, där det som\r\nman framför allt vill understryka är följande:\r\nbehovet av kulturella centra utanför Stockholm;\r\nkulturen i det mångkulturella samhället; den\r\ninternationaliserade kulturen; medieutvecklingen\r\noch kulturpolitiken; värnet av kulturarbete;\r\ninsatser för barn och ungdom; ideella\r\norganisationers roll i kulturen; kulturens\r\nfinansiering samt kulturpolitikens\r\ngenomslagskraft.</pre><pre>Åke Gustavsson gick igenom de önskningar som\r\nutskottet ställde ut på denna utredning, och såvitt\r\njag kan förstå tillgodoses de mycket väl genom\r\ndessa direktiv.</pre><pre>Den andra utredningen handlar om Riksteaterns\r\nbetydelse för teaterlivet och ansvarsfördelningen\r\nmellan Riksteatern och länsteatrarna.</pre><pre>De statliga insatserna för att stimulera\r\nteaterverksamhet i hela landet sker främst genom\r\nbidrag till Riksteatern, regionala och lokala teatrar\r\nsamt fria teatergrupper. Det totala statliga stödet\r\ninom detta område uppgår i dag till närmare 500\r\nmiljoner kronor. Under den senaste 20-årsperioden\r\nhar nätverket av länsteatrar byggts ut kraftigt, och\r\nflera fria teatergrupper turnerar nu runt omkring i\r\nlandet på ett mycket positivt sätt. Allt detta ger\r\nanledning att göra en översyn av Riksteaterns\r\nbetydelse för teaterlivet och ansvarsfördelningen\r\nmellan Riksteatern och länsteatrarna.</pre><pre>Utredningen skall redovisa resultatet av sitt arbete\r\nföre utgången av mars 1994.</pre><pre>Den tredje utredningens uppgifter är mål och\r\nstrukturfrågor inom museiväsendet. Utredaren\r\nskall bl.a. göra en allmän analys av museernas mål\r\noch uppgifter, granska de centrala museernas\r\norganisation och samverkan, se över det statliga\r\nstödet till regionala museer samt granska Statens\r\nkulturråds uppgifter på museiområdet. I uppdraget\r\ningår också att överväga museiväsendets uppgifter\r\ninom forskning och kulturmiljövård samt att belysa\r\nRiksutställningars verksamhet.</pre><pre>Utredningsarbetet skall redovisas före utgången av\r\nmars 1994.</pre><pre>Också för de två senare utredningarna är utredarna\r\ntillsatta. Vi som representerar regeringssidan har\r\nfullt förtroende för ensamutredarna Elisabet\r\nSöderström och Bengt Säve-Söderbergh. Det är\r\nuppenbart att det är lättare att hålla tidsramarna\r\nom en utredare har ansvaret och om de nödvändiga\r\npolitiska övervägandena på områdena\r\nkoncentreras till den kulturpolitiska utredningen.\r\nSjälvklart är det viktigt med ett långtgående -- och\r\njag vill verkligen understryka långtgående --\r\nsamråd mellan de olika utredningarna. På detta sätt\r\nundviker man att förslag av en parlamentarisk\r\nkommittés arbete omedelbart skall prövas av en\r\nannan parlamentarisk kommitté. Vi anser\r\ndessutom, som framgår av reservation 11, att det är\r\nregeringen som avgör hur en utredning ska se ut\r\noch anger riktlinjer för hur den skall bedrivas.</pre><pre>Då det gäller utredningen om den\r\ninternationaliserade kulturen anser vi det\r\negentligen inte motiverat med en separat\r\nparlamentarisk utredning, eftersom det finns ett\r\nnära samband med den kulturpolitiska\r\nutredningen.</pre><pre>Vi tror helt enkelt inte att det skulle vara bra för\r\nkulturen med fyra utredningar med närliggande\r\noch i hög grad besläktade frågor. Vi tycker inte\r\nheller att det kan vara samhällsekonomiskt vettigt.</pre><pre>Det anförs ju uttryckligen att ett av de åtta målen\r\nskall vara att främja utbyte av erfarenheter och\r\nidéer över språk- och nationsgränserna.</pre><pre>Jag vill säga till Simon Liliedahl att det verkligen\r\ninte tyder på något dåligt intresse i EG-frågan från\r\nKulturdepartementets sida att man inte tidigare har\r\nförespråkat en sådan här separat utredning. Man\r\nhar tvärtom gett ett uppdrag till olika instanser --\r\ntill Kulturrådet, till Riksantikvarieämbetet och till\r\nandra -- att se på konsekvenserna av ett svenskt\r\ninträde i EES och EG. Detta har också utförts, och\r\nnu kommer departementet snart med en\r\ninformationsskrift om detta, vilken vi kommer att\r\nha nytta och glädje av i den parlamentariska\r\nKulturutredningen.</pre><pre>Birgit Friggebo har nu sagt att hon kan tänka sig att\r\növerlämna dessa frågor till en särskild utredning.\r\nJag tycker att detta definitivt borde vara tillräckligt\r\nför att i varje fall nyd och vänstern skulle stödja\r\nregeringspartiernas linje att åtminstone de övriga\r\nutredningarna skall kunna vara\r\nenmansutredningar. I den kulturpolitiska\r\nutredningen har vi, som sagt, alla möjligheter att ta\r\nupp de frågor som vi tycker är väsentliga för\r\nkulturen.</pre><pre>Jag vill fråga Åke Gustavsson om han eller övriga\r\ns-ledamöter i utredningen inte anser sig klara detta\r\neller vad som egentligen är anledningen till att\r\nnågra andra skall genomföra dessa utredningar.</pre><pre>Jag har en känsla av att Ny demokrati kanske är\r\nlitet lurat. Såvitt jag förstår av Simon Liliedahls\r\nanförande är Ny demokrati framför allt intresserat\r\nav kulturturism och av att kulturens betydelse för\r\nnäringslivet belyses ordentligt. Om nu riksdagen\r\nskulle besluta i enlighet med utskottsmajoritetens\r\nförslag, kommer troligtvis alla utredningar att\r\nfördröjas, och kulturturismen kommer att\r\nbehandlas i två olika utredningar. Detta kommer\r\natt verka splittrande. Inflytandet från riksdagens\r\nmindre partier kommer ju inte heller att vara så\r\nsärskilt stort, och det blir sannerligen inte större\r\ngenom denna splittring.</pre><pre>Jag beklagar att Vänstern i dag har sällat sig till dem\r\nsom vill ha de parlamentariska utredningarna.</pre><pre>Fru talman! Jag yrkar bifall till reservationerna 1, 3\r\noch 4 samt till att utskottets hemställan under mom.\r\n38 bör utgå, som framgår av reservation 11. I övrigt\r\nyrkar jag bifall till betänkandets\r\nmajoritetsskrivningar.</pre><pre>Anf. 6  ÅKE GUSTAVSSON (s) replik:</pre><pre>Fru talman! Vi socialdemokrater i utredningen\r\nklarar att hantera dessa frågor väl. Vi är dock\r\növertygade om att frågorna kan hanteras bättre av\r\nhela utredningen om det blir ett brett politiskt\r\nunderlag. Vi är alla i utredningen överens om att\r\ndet här är komplicerade och viktiga frågor. Därför\r\när det en tillgång att ha en ingående beredning. Nu\r\nhar jag svarat på frågan.</pre><pre>Vad som förvånar mig är att Charlotte Branting,\r\nmed hänvisning till kulturministern, säger att det nu\r\ngår bra att tillsätta en utredning om internationella\r\nfrågor. Det går alldeles utmärkt. Det är väl bra att\r\nfå till stånd en sådan utredning. Men i nästa\r\nandetag yrkar Charlotte Branting bifall till\r\nreservation 1 i betänkandet, som hon har skrivit\r\nunder. Där framgår det att: ''Sammanfattningsvis\r\ngör utskottet den bedömningen att det inte skulle\r\nvara till gagn för det kulturpolitiska\r\nutredningsarbetet om det nu tillsattes en särskild\r\nutredning om den internationaliserade kulturen.''</pre><pre>Vilket ben står ni på? Vad är det som gäller? Gäller\r\nden reservation som Charlotte Branting har yrkat\r\nbifall till, eller vore det en tillgång att ha en särskild\r\nutredning om internationella frågor?</pre><pre>Jag delar Charlotte Brantings uppfattning att även\r\nmed stora besparingar på kulturen skulle statliga\r\nproblem ändå uppstå. Då är det märkligt att hon\r\nsedan använder sig av ekonomiska argument för att\r\nmotverka en bred parlamentarisk\r\nutredningsverksamhet i dessa fall.</pre><pre>Jag är glad för att Charlotte Branting, liksom jag,\r\nkänner oro för utvecklingen av kulturfrågor i\r\nskolan. Därför hoppas jag, trots att Charlotte\r\nBranting har röstat mot det i utskottet, att hon\r\nansluter sig till den socialdemokratiska linjen att\r\ninrätta en ny anslagspost för kultur i skolan på 6\r\nmiljoner kronor.</pre><pre>Charlotte Branting säger att hon är glad för att det\r\när fråga om 35 miljoner kronor i reformpengar. I\r\nbudgetpropositionen står det 44 miljoner kronor.\r\nJag är glad över att man har prutat på summan.\r\nBland dessa reformpengar avsätts 3 miljoner\r\nkronor för att stänga Dramaten under några\r\nmånader för reparationsarbete. Om Operan och\r\nDramaten stängs hela året måste det bli ännu mera\r\nreformpengar. Men det blir inte särskilt mycket\r\nmer kultur av det. Jag tycker uppriktigt sagt att\r\ndepartementets sätt att räkna på vad som är\r\nreformer är något märkligt, allra helst som det görs\r\nomorganisationer på andra institutioner i\r\nStockholm. Staten engagerar sig i Skansen, men\r\nsläpper engagemanget i Konserthuset. Därmed har\r\nreformmedel tillförts.</pre><pre>Vidare är jag glad över att Charlotte Branting\r\nkonstaterar att det tog litet väl lång tid att tillsätta\r\nutredningen. Det är riktigt. Vi var snälla mot\r\nregeringen. Vi gjorde inte något tillkännagivande\r\nav den anmärkningen. Men jag håller med om att i\r\nlånga stycken är det bra direktiv. Men det beror på\r\natt riksdagen i stor utsträckning har talat om för\r\nregeringen vilka direktiv som skall gälla. Nu har vi\r\natt ta ställning till om det skall bli en bred\r\nparlamentarisk förankring -- inte bara i den\r\növergripande kulturpolitiska utredningen, utan i\r\ntre utredningar. Det vore till gagn för\r\nkulturområdet om det blev en utredning tillsatt.</pre><pre>Anf. 7  CHARLOTTE BRANTING (fp)\r\nreplik:</pre><pre>Fru talman! Om Åke Gustavsson anser att\r\nSocialdemokraterna kan klara frågorna i den stora\r\nkulturutredningen, kan jag svara för att vi från den\r\nicke-socialistiska sidan av utskottet skall klara dem\r\nockså. Därav skulle det vara bra om frågorna finns\r\nsamlade där och att därmed den samlade\r\nkulturpolitiken kan utvecklas på ett ställe.</pre><pre>Nu frågar Åke Gustavsson hur vi från den icke-\r\nsocialistiska sidan i utskottet ser på en särskild\r\nutredning vad gäller EG-frågorna. Vi tycker\r\nfortfarande -- självklart -- att det skulle vara bäst\r\nom det inte blev en särskild utredning. Men om\r\nmajoriteten önskar ha en sådan, får vi böja oss för\r\ndet. Vad jag förstår är det också Birgit Friggebos\r\nuppfattning.</pre><pre>Vidare har vi frågan om pengarna till skolan osv.\r\nSocialdemokraterna har onekligen lagt på betydligt\r\nmer. De har lagt på 218 miljoner kronor i ökning i\r\nsin kulturbudget mot våra ca 35 miljoner kronor.\r\nJag håller med om att det beror på hur man räknar\r\nvilken summa man kommer fram till.</pre><pre>Det är inte så enkelt för oss att hävda att bara för\r\natt man tycker att en sak är viktig, nämligen skolan\r\noch kulturen, skall det plötsligt vara möjligt att\r\nplussa på 7 miljoner kronor. Så agerar inte en\r\nregering i ansvarsställning. Det gäller också oss som\r\nrepresenterar regeringens partier i utskottet. Men\r\njag kan lova att vi skall arbeta för att det skall bli\r\nytterligare satsningar på barn och ungdom. Jag har\r\nen stark förhoppning om att vi skall kunna arbeta\r\nför det gemensamt i den parlamentariska\r\nutredningen.</pre><pre>Anf. 8  ÅKE GUSTAVSSON (s) replik:</pre><pre>Fru talman! Jag vet inte om Charlotte Branting\r\nmissuppfattade mig. När jag talar om den stora\r\nkulturpolitiska utredningen och relationen till de\r\ntre andra utredningarna har jag följande enkla\r\nutgångspunkt. Jag tror att ett tidigt parlamentariskt\r\ninflytande i samtliga tre utredningar är till gagn för\r\nslutresultatet. Därmed är den investering som görs\r\ni utredningarna faktiskt en vinst när det gäller dels\r\ntidsfaktorn, dels det faktiska utfallet. Men får på ett\r\ntidigt stadium en förankring av frågorna.</pre><pre>Vidare ser jag att det inte är livsavgörande om\r\nhuruvida en av utredningarna tillsätts eller ej. Den\r\nkan tillsättas just eftersom riksdagen vill det. Det\r\när min poäng. Regeringen skall faktiskt lyssna på\r\nriksdagen. Om riksdagen uttalar att\r\nparlamentariska utredningar skall tillsättas, tycker\r\njag att det är rimligt att de önskemålen skall följas --\r\nom det inte är något som på ett alldeles\r\nuppseendeväckande sätt gör att det skall ske på\r\nannat sätt än vad riksdagen säger. Men för mig är\r\ndetta en självklarhet. Det är en god demokratisk\r\ntradition, och det är en rimlig konstitutionell\r\npraxis.</pre><pre>Jag skall inte pressa Charlotte Branting mer i frågan\r\nom skolan och satsning på barn och ungdom. Jag\r\ntycker att det är roligt att Charlotte Branting\r\nmarkerar att dessa frågor är viktiga. Vi plussar på\r\nför att vi tycker att dessa frågor är viktiga. Men det\r\nmåste finnas ett innehåll.</pre><pre>Vi får väl hoppas att regeringen -- om nu denna\r\nregering sitter kvar nästa år, eller en ny regering --\r\när med på att satsa mer pengar. Annars kan\r\nriksdagen ta initiativ till att det blir mer pengar.</pre><pre>Anf. 9  CHARLOTTE BRANTING (fp)\r\nreplik:</pre><pre>Fru talman! Jag menar att det parlamentariska\r\ninflytandet i teater- och museifrågor skulle vi som\r\ngoda parlamentariker i Kulturutredningen väl\r\nkunna stå för i det samarbete vi skall ha med\r\nensamutredaren. Det är fråga om utredare som är\r\nväl vana vid att arbeta med parlamentariker och i\r\ndet parlamentariska livet. De har möjlighet att\r\nanvända sig av experter och referensgrupper. Den\r\nformen av utredning skulle ha betydligt större\r\nmöjligheter att få fram snabba resultat på dessa två\r\nviktiga områden. Det skulle vara bra.</pre><pre>Vidare har vi frågan om det är rimligt eller inte att\r\ntillsätta utredningar. Kulturministern har i detta fall\r\nbedömt att det kunde vara rimligt att acceptera en\r\nutredning om internationella frågor. Men hon anser\r\ndet inte rimligt att tillsätta fyra utredningar. Jag\r\ndelar den uppfattningen.</pre><pre>Anf. 10  ELISABETH PERSSON (v) replik:</pre><pre>Fru talman! I denna röra av utredningar kan det\r\nvara bra att hålla isär idéerna litet grand. Charlotte\r\nBranting säger att det är fel att så fort en utredning\r\när färdig skall den prövas av en annan övergripande\r\nutredning.</pre><pre>Det ligger naturligtvis någonting i det. Jag begriper\r\ndock inte varför det skulle vara en avgörande\r\nskillnad om den första utredningen är\r\nparlamentarisk eller icke-parlamenatrisk.</pre><pre>Det verkar som om Charlotte Branting utgår från\r\natt parlamentariker med nödvändighet försenar\r\noch fördröjer utredningen och gör resultatet\r\nmindre beaktansvärt. Jag tror inte att det är så.</pre><pre>Jag har tidigare sagt att jag kan se problem med att\r\nman har olika delutredningar. Nu har det dock\r\nblivit så, att den stora övergripande utredningen\r\ninte har en rimlig chans att på ett år kunna\r\ngenomföra ett ordentligt arbete på alla\r\ndelområden. Låt oss då bryta ut vissa begränsade\r\nområden och göra dem till föremål för särskilda\r\nutredningar, och låt oss sedan försöka göra en vettig\r\nsammanbakning av allt.</pre><pre>Om det går att bryta ut det område som gäller den\r\ninternationaliserade kulturen, vilket vi tycks vara\r\növerens om, kan jag inte begripa varför det inte\r\nskulle gå lika bra att bryta ut musei- och\r\nteaterutredningen om den är parlamentariskt\r\nsammansatt. Man skall ju dessutom sedan infoga\r\nresultaten härifrån i resultaten från den\r\növergripande utredningen.</pre><pre>Det antyds att en dansutredning inte får rum. Jag är\r\nrädd och orolig för att dansen kommer att utgöra\r\nett styvmoderligt behandlat område även i\r\nframtiden. Att göra dansen till föremål för en\r\nutredning hade varit ett utmärkt tillfälle att få den\r\nordentligt genomlyst.</pre><pre>Vi kan ju inte i ena ögonblicket säga att vi inte\r\nklarar av uppgiften om vi inte lyfter ut ett område\r\nur den stora kulturpolitiska utredningen -- den\r\ninternationaliserade kulturen -- och i andra\r\nögonblicket säga att vi kan syssla litet med dans\r\nockså. Det skulle stå vem som helst fritt att kräva\r\natt få det området behandlat.</pre><pre>Jag tycker att det är orimligt. Jag vidhåller att det\r\nhade varit lika bra att utreda allting på en gång --\r\nmå så vara att vi får tre, fyra eller möjligen fem\r\nutredningar.</pre><pre>Anf. 11  CHARLOTTE BRANTING (fp)\r\nreplik:</pre><pre>Fru talman! Jag tycker faktiskt att det är väl\r\nmagstarkt av Elisabeth Persson att säga att dansen\r\när styvmoderligt behandlad. Dansen har kanske\r\nprioriterats mer än något annat i denna budget.</pre><pre>Faktum är att man jublade på Dansens hus efter det\r\natt kulturministern hade presenterat sin budget.\r\nDet var stora bilder i tidningarna. Dansens hus fick\r\n11 miljoner kronor, och regeringen gav dessutom\r\npengar till fria dansgrupper och koreografer.\r\nIngenting säger att regeringen inte skulle bry sig om\r\ndansen i framtiden. Den har ju tvärtom visat ett\r\nstarkt intresse för dessa frågor -- långt starkare än\r\ndet som tidigare regeringar har visat.</pre><pre>Jag avhåller mig från att göra ytterligare\r\nkommentarer kring utredningen.</pre><pre>Anf. 12  ELISABETH PERSSON (v) replik:</pre><pre>Fru talman! Det är möjligt att jag sade att dansen\r\när styvmoderligt behandlad. Jag undrar det, men\r\nom jag gjorde det så tar jag tillbaka det. Jag menar\r\nabsolut inte att dansen är illa behandlad i årets\r\nbudgetproposition -- tvärtom. Men anledningen till\r\natt man vill ha utredningar är ju inte att en\r\nföreteelse har blivit illa behandlad i någon\r\nbudgetproposition. Det är inte alls detta det\r\nhandlar om.</pre><pre>Det gäller dansen som kulturform i hela landet. Jag\r\när glad för allt det stöd dansen har fått i årets\r\nbudgetproposition. Dansens företrädare är också\r\nglada för detta. En utredning skulle handla om helt\r\nandra saker, nämligen hur vi i fortsättningen kan\r\nstärka denna kulturform över huvud taget.</pre><pre>Det finns faktiskt inte mer än fyra dansscener i\r\nlandet. Jämför det med antalet teaterscener! Det är\r\nfullständigt orimliga proportioner. Jag vill inte\r\npåstå att det enda som dansen har glädje av är att\r\nman i ett rapp skapar fler dansscener. En utredning\r\nom dans skulle naturligtvis syssla med betydligt\r\nvidare och för framtiden viktigare frågor än\r\nenskilda bidrag till Dansens hus.</pre><pre>Jag tror inte att Charlotte Branting och jag i\r\ngrunden har så skilda synsätt. Om Charlotte\r\nBranting uppfattar förslaget om en dansutredning\r\nsom en kritik mot den sittande regeringens intresse\r\nför dans har hon grovt missuppfattat det. Det är\r\ninte det som ligger bakom förslaget.</pre><pre>Man skulle snarare kunna säga att det intresse för\r\ndansen som regeringen har visat skulle vara ett\r\nargument för en utredning och inte tvärtom.</pre><pre>Anf. 13  CHARLOTTE BRANTING (fp)\r\nreplik:</pre><pre>Fru talman! Det är bra att vi är överens om att\r\nregeringen satsar på dansen. För mig är dans i allra\r\nhögsta grad kultur, och eftersom vi skall ha en stor\r\nkulturpolitisk utredning är det självklart att dansen\r\nockså kommer att tas upp där. I denna utredning\r\nkommer både Elisbeth Persson och jag att sitta, och\r\nvi kommer att kunna bevaka frågorna om dansens\r\nvidare öden och äventyr tillsammans.</pre><pre>Anf. 14  SIMON LILIEDAHL (nyd) replik:</pre><pre>Fru talman! Jag känner mig som en sparv i denna\r\ntranedans mellan den snälle Åke Gustavsson, som\r\nenligt Charlotte Branting har lurat mig, och\r\nElisabeth Persson. Jag delar i mycket deras\r\nsynpunkter, men jag vill säga några ord eftersom\r\njag har blivit utmanad.</pre><pre>Frågan om utredningen om internationaliseringen\r\nav kulturen tror jag att vi kan lägga åt sidan, för på\r\ndet området har nu Charlotte Branting börjat dansa\r\nbl.a. med mig. Jag lämnar det ämnet åt sidan, och\r\nkommer då till de två separata utredningar om\r\nteater och museum som vi i Ny demokrati har\r\nförespråkat.</pre><pre>Åke Gustavsson och jag har nått samstämmighet\r\nmed helt olika utgångspunkter. Jag har, som jag har\r\nsagt tidigare, velat stödja dessa utredningar. Det\r\nskulle ge oss möjlighet att från början påverka\r\nhändelseförloppet. Om man är representant för ett\r\nlitet parti och kommer med i slutändan, kommer\r\nman inte att ha mycket att säga till om. Vi vill vara\r\nmed från början och sätta ned foten.</pre><pre>Vi vill att utredningarna skall bedrivas litet mer\r\nföretagsmässigt. Jag lider fruktansvärt när jag ser\r\natt utredningar tar åratal. Om vi får förmånen att\r\nvara med i en mindre utredning om museum och\r\nteater -- vi hoppas att få komma med i en av dem\r\nom det beslutas att man skall tillsätta sådana --\r\nkommer vi att se till att det blir snabba utredningar.\r\nJag kan inte förstå hur man kan acceptera att en\r\nutredning som man tillsätter nu skall vara färdig i\r\nmars 1994. Det kan inte fungera på det sättet om\r\nman skall nå effektiva resultat. Jag skulle vilja se att\r\nutredningen är färdig t.ex. till sommaren.</pre><pre>Jag har en gång upplevt en parlamentarisk\r\nutredning under en folkpartistisk ordförande skötas\r\npå ett föredömligt sätt. Jag tror att den var färdig\r\npå fyra, fem veckor. Smärre parlamentariska\r\nutredningar skulle kunna vara färdiga på en eller\r\nannan månad. Det är den målsättningen man skall\r\nha. Jag instämmer i påståendet att utredningar som\r\nspänner över åratal har förfelat sin verkan.</pre><pre>Kostnaden betyder mycket litet i sammanhanget.\r\nJag har själv varit med och vet att det nästan inte\r\nfinns några sammanträdesarvoden. Man kan\r\nglömma kostnadsaspekten. Det viktiga är att man\r\nunder en kvalificerad ordförande når snabba och\r\nbra resultat. Tråkigt nog blir det ingen folkpartistisk\r\nordförande i denna utredning.</pre><pre>Eftersom det har varit en förmiddag i dansens\r\ntecken vill jag avslutningsvis säga att vi i Ny\r\ndemokrati velat satsa på barn och ungdom. Vi har\r\ntagit en del initiativ. Vi föreslår i en motion att man\r\nskall ge två miljoner kronor till barn- och\r\nungdomsverksamhet. Jag tror t.ex. att man kan lära\r\ndem att dansa.</pre><pre>Anf. 15  CHARLOTTE BRANTING (fp)\r\nreplik:</pre><pre>Fru talman! Tyvärr är Simon Liliedahl inte\r\nkonsekvent vad gäller dansen. Ny demokrati\r\nföreslår en besparing på Kulturrådet med 7\r\nmiljoner kronor, och det är pengar som går till\r\nfrilansdansare, internationellt teateroch\r\ndansutbyte och en mängd andra saker. Det är en\r\njättebesparing som man tydligen inte är medveten\r\nom konsekvenserna av från Ny demokratis sida.</pre><pre>Vad sedan gäller den utredning som vi nu\r\ndiskuterar vill jag säga att det är onekligen en viss\r\nskillnad mellan den utredningen och den som jag\r\nförstår att Simon Liliedahl syftar på, nämligen\r\nägandeutredningen rörande Sveriges Radio som\r\nleddes av Lars Leijonborg. Det är i och för sig bra\r\natt Simon Liliedahl är nöjd med den, men den\r\nutredningen hade en enda fråga, och den lyckades\r\nman klara av på en månad.</pre><pre>Nu gäller det ett oerhört mycket bredare område,\r\natt se över hela teater- och museiverksamheten.\r\nDet kommer att vara betydligt svårare att göra den\r\nsnabbt.</pre><pre>Om inte Åke Gustavsson förstår att man inte kan\r\nlägga på en massa ytterligare pengar, tycker jag\r\nändå att Simon Liliedahl borde förstå det, som för\r\nnågon vecka sedan talade om att det var så oerhört\r\nviktigt att titta även på de små summorna. Han\r\nhade då en reservation som gällde 50 000 kronor till\r\nUNESCO. Det är säkert minst belopp i den\r\nstorleksordningen det handlar om, ifall man skall\r\ngöra de extra parlamentariska utredningar som\r\nSimon Liliedahl förespråkar.</pre><pre>Anf. 16  SIMON LILIEDAHL (nyd) replik:</pre><pre>Fru talman! Beloppet som det gällde till UNESCO\r\nvar 130 000 kronor, inte 50 000, men det är en\r\ndetalj.</pre><pre>Jag tror att det betyder mycket för kostnaderna hur\r\nman driver utredningarna. Skall de pågå ett år och\r\nännu längre, då kostar de pengar. Men kör man\r\nkorta och effektiva utredningar, kommer de inte att\r\nkosta så mycket pengar, och dessutom blir\r\nresultatet mycket bättre.</pre><pre>Anf. 17  ELISABETH FLEETWOOD (m):</pre><pre>Fru talman! Min avsikt var från början att hålla ett\r\nsedvanligt anförande med anledning av\r\nkulturutskottets betänkande 18, men när jag läste\r\nreservationerna beslöt jag mig för att välja en\r\nannan metod den här gången. Jag skall be att få\r\nbörja med att citera ur några av reservationerna.\r\nJag tar bara korta citat naturligtvis.</pre><pre>I reservation 1 står det: ''Utskottet anser därför att\r\nriksdagen -- -- -- bör beräkna 500 000 kronor utöver\r\nförslaget i budgetpropositionen.''</pre><pre>Så går jag till reservation 3: ''Riksdagen bör\r\ndärför -- --- -- anvisa 500 000 kronor utöver\r\nregeringens förslag i budgetpropositionen.''</pre><pre>Reservation 4: ''Sammanlagt bör 1 miljon kronor\r\nutöver regeringens förslag anvisas i enlighet med''\r\nosv.</pre><pre>Jag går till reservation 6: ''Riksdagen bör därför --\r\n-- -- beräkna ytterligare 3 miljoner kronor för\r\nändamålet.''</pre><pre>Reservation 10: ''Riksdagen bör därför -- -- --\r\nberäkna 1,5 miljoner kronor utöver regeringens\r\nförslag. Dessutom bör riksdagen -- -- -- beräkna 1,5\r\nmiljoner kronor för bidrag till'' osv.</pre><pre>Slutligen reservation 15: ''Riksdagen bör i enlighet\r\nmed motionerna -- -- -- beräkna 6 miljoner kronor\r\nunder den nya anslagsposten.''</pre><pre>Jag blev förfärad. Jag tänkte nästan att de som hör\r\nmig stå och säga så här i talarstolen skulle kunna tro\r\natt jag uppträder som auktionist och höjer budet\r\nsteg för steg.</pre><pre>Det finns ett krismedvetande i vårt samhälle som\r\nhar spritt sig till allt fler människor. De ställer krav\r\npå oss riksdagsledamöter att vi skall genomföra de\r\nbesparingar som är nödvändiga och som blir allt\r\nnödvändigare för varje timme som går.</pre><pre>Vi som tillhör regeringspartierna får inte respons\r\nför det, men jag är övertygad om att de som\r\nkommer efter oss och skall betala räkningarna\r\nkommer att säga: Varför gjorde ni det inte då? Det\r\när en fråga som det verkligen finns anledning att\r\nställa nu: Varför gör vi det inte nu?</pre><pre>Då säger man: Ja, men kulturutskottets utgifter är\r\nså små i förhållande till andra utskotts. Det är\r\nriktigt, men om man alltid bara säger att andra skall\r\nta ansvaret, var hamnar man då? Man är alltid\r\nmindre än någon annan som är större. Därför är jag\r\nbesviken, och jag tror nog att alla förstår att\r\nsamtliga reservationer som jag här har citerat har\r\navgivits av den socialdemokratiska gruppen i\r\nutskottet.</pre><pre>Någon sade att Åke Gustavsson har varit snäll i\r\ndag, och det tycker jag att han är som människa,\r\nmen jag tycker inte att han har tagit sitt politiska\r\nansvar här. Vad är det som ligger bakom?\r\nNaturligtvis är det ett intresse för kulturen, men det\r\nintresset har vi alla, även om en del av oss i vissa\r\nlägen håller igen.</pre><pre>Är det då ren populism? Jag vet inte. Eller är det\r\natt man utnyttjar oppositionsrollens möjlighet att\r\nopponera? Det är möjligt, och den rätten har man,\r\nmen är det rätt att göra det just här just nu?</pre><pre>Jag tänker inte svara på de frågorna själv, för jag\r\nanser att det är öppna frågor, men jag är övertygad\r\nom att de som läser protokollet så småningom\r\nkommer att ha svar, egna individuella svar, på\r\nfrågorna.</pre><pre>Att jag börjar på ett något okonventionellt sätt\r\nhindrar inte att det finns många mycket mycket\r\nangelägna verksamheter i betänkande 18, om\r\nallmän kulturverksamhet, som jag har fått på min\r\nlott att tala om. Eftersom vi har ont om tid och alla\r\ntalare har begränsat sig till några frågor i resp.\r\nbetänkande, tänker jag också göra det.</pre><pre>Jag vill ta upp det som jag tycker att mina kolleger\r\nhar ansett vara det viktigaste, kulturen i arbetslivet\r\noch kulturen i skolan.</pre><pre>När det gäller kulturen i arbetslivet har utskottet\r\nsagt att man kan minska bidraget till\r\narbetsplatsbibliotek, därför att man för över de\r\npengarna till ett annat konto, från vilket stöd till\r\narbetsplatsbiblioteken kan utgå.</pre><pre>Det går således inte att angripa oss och säga att vi\r\ninte är intresserade av att stödja\r\narbetsplatsbiblioteken, om de behövs. Men att\r\nansökningarna har minskat kan inte tydas på annat\r\nsätt än att de pengarna kanske gör bättre nytta\r\nnågon annanstans.</pre><pre>Så till frågan om kulturen i skolan. Skolan är, det\r\nvet jag, och det vet vi alla, den allra viktigaste\r\ninstitutionen i samhället för att lära våra barn och\r\nvåra unga vad kultur kan ge människan. Jag skulle\r\nvilja säga att den inlärningen skall börja mycket\r\ntidigare, inte i barnomsorgen utan redan när barnet\r\nföds, i den miljö som det lilla barnet upplever hos\r\nsina föräldrar.</pre><pre>De krav på god kultur som ett barn får när det växer\r\nupp kommer av de behov som har skapats av\r\nföräldrarna, i barnomsorgen och i skolan. Det är\r\ndetta som ger kvalitet, hoppas vi, i kulturen i\r\nframtiden. Den som har behov och kunskap ställer\r\nkrav, och om kraven ställs finns det större chans att\r\nde också uppfylls.</pre><pre>Kulturrådet har tillsammans med Skolverket fått\r\nuppdraget att utvärdera kulturen i skolan. Det finns\r\nredan pengar till detta. Varför skall riksdagen\r\nanvisa ännu mera pengar till ett ändamål som redan\r\när tillgodosett?</pre><pre>Här föreslås således en påplussning med 6 miljoner\r\nkronor, och jag vill sluta med att vädja till\r\nkammarens ledamöter -- det är kanske dumt att\r\ngöra det men ändå -- att besinna sitt ansvar för\r\nhelheten och för det politikerförakt som vi bidrar\r\ntill, om vi inte lyssnar på vad människor verkligen\r\ntycker i dagsläget.</pre><pre>Med det yrkar jag bifall till utskottets hemställan i\r\ndess helhet.</pre><pre>Anf. 18  ELISABETH PERSSON (v) replik:</pre><pre>Fru talman! Elisabeth Fleetwood har läst de\r\nsocialdemokratiska reservationerna och visserligen\r\ninte gjort en slutsummering men förfasar sig över\r\n1,5 miljoner till det ena området och 1,5 miljoner\r\ntill det andra. Låt mig då peka på de 7 miljoner som\r\nVänsterpartiet har föreslagit till kulturen i skolan.</pre><pre>Elisabeth Fleetwood påstår att det finns pengar till\r\ndetta. Om jag åker hem till skolkontoret i min\r\nhemkommun Motala för att diskutera\r\nprojektpengar till kultur i skolan och man säger att\r\ndet inte finns några, kan jag alltså hänvisa till\r\nElisabeth Fleetwood. Faktum är att det inte finns\r\ntillräckligt med pengar.</pre><pre>7 miljoner kronor är ungefär 80 öre per individ i det\r\nhär samhället och år. Jag är i och för sig beredd att\r\nhålla med om att budgetunderskottet är\r\nkatastrofalt och att alla måste ta sitt ansvar, men jag\r\ntycker att det närmast är skrattretande att Elisabeth\r\nFleetwood hakar upp sig på 6 eller 7 miljoner till\r\nprojektpengar för kultur i skolan.</pre><pre>För en trebarnsfamilj skulle det innebära 80 öre\r\ngånger fem, dvs. 4 kronor om året, om skolan fick\r\nde här projektpengarna. Jag tror faktiskt inte att\r\ndet är med sådana bidrag som landets ekonomi står\r\neller faller. Jag vet inte hur många fallskärmsavtal\r\ndet finns som, om de avskaffades, skulle ge\r\nbetydligt mer pengar till att rädda ekonomin.</pre><pre>Det gäller alltså 80 öre per individ och år för att ge\r\nstöd till barn som inte har haft lyckan att bli födda\r\ni familjer som kan ge dem den kulturstimulans och\r\nden kunskap som behövs för att kunna använda\r\nkulturella uttrycksmedel framöver. 80 öre per\r\nindivid och år för att kanske kunna låta några barn\r\nsom aldrig har satt sin fot på teatern eller som aldrig\r\nskulle kunna drömma om att få spela teater själva\r\nen möjlighet att tillsammans med sina kamrater\r\ngöra det!</pre><pre>Jag sade förut att jag inte vet om jag skall skratta\r\neller gråta. Jag tycker att det är ynkligt att vilja\r\nspara på en sådan här sak. Det speglar en okunskap\r\nom många barns situation i samhället som\r\nförskräcker mig.</pre><pre>Anf. 19  ELISABETH FLEETWOOD (m)\r\nreplik:</pre><pre>Herr talman! Jag är inte förvånad över att Elisabeth\r\nPersson tycker att det är skrattretande och ynkligt\r\natt inse verkligheten, att inse att även vi som sysslar\r\nmed de små pengarna har ett ansvar och måste visa\r\nvår beredvillighet att vara med i besparingsarbetet.</pre><pre>Jag förstår att det är skrattretande och ynkligt från\r\nElisabeth Perssons synpunkt. Jag förstår att\r\nElisabeth Persson anser, för att använda ett av\r\nhennes egna uttryck tidigare i debatten, även om\r\ndet inte var mot mig då, att kultur i skolan är ett\r\nstyvmoderligt behandlat område. Men det är inte\r\ndet, Elisabeth Persson. Jag talade förut om den\r\nutvärdering av kulturen i skolan som Kulturrådet\r\noch Skolverket skall göra, och det arbetet har\r\nfaktiskt Skolverket och Kulturrådet på gång.</pre><pre></pre><pre>80 öre per individ låter så litet. Men jag bryr mig\r\ninte om dessa 80 öre. Vi politiker och valda\r\nriksdagsledamöter måste ta det totala ansvaret,\r\nvilket jag inte anser att man gör. Sedan må man\r\nspela med 80 öre här och 1 krona där och 1 miljon\r\nnågon annanstans. Jag förstår helt enkelt inte hur\r\nElisabeth Persson kan resonera som hon gör.</pre><pre>Barn som inte är födda i familjer med möjlighet att\r\nkonsumera -- det är ett otäckt ord i detta\r\nsammanhang -- kultur, det är dem vi riktar in oss\r\npå. Men de får ingen kultur för 80 öre om året per\r\nindivid. Däremot bör vi vända oss till skolorna med\r\nde resurser som de har i dag och till barnomsorgen.\r\nVi måste försöka instruera ännu mera och få in i\r\nutbildningen hur viktigt det är att kulturen får en\r\nfast plats. Vi måste lära föräldrarna hur viktigt det\r\när. Det är den vägen vi måste gå, och inte med 80\r\nöre per individ och år.</pre><pre>Anf. 20  ÅKE GUSTAVSSON (s) replik:</pre><pre>Herr talman! Jag skall inte blanda mig i Elisabeth\r\nFleetwoods känsloliv alltför mycket, men hon\r\ntalade om att hon blir förfärad och känner sig som\r\nen aktionsutropare när hon räknar upp de\r\nsocialdemokratiska reservationerna. Det är litet\r\nvärre om man talar om utvecklingen av\r\nbudgetunderskottet. Där talade man först om 75\r\nmiljarder, sedan 100 miljarder, och nu är prognosen\r\n225 miljarder. Man kan känna sig mer som en\r\naktionsutropare om man följer hur\r\narbetslöshetssiffrorna håller på att utvecklas under\r\nden nuvarande regeringen.</pre><pre>Det är möjligt att Elisabeth Fleetwood blir förfärad\r\nnär ett enhälligt kulturutskott säger att vi nu skall\r\nplussa på med 50 miljoner kronor till\r\nkulturmiljövården. Jämfört med detta -- i och för\r\nsig låga belopp -- diskuterar vi ganska små summor.</pre><pre>Elisabeth Fleetwood säger att kulturen i skolan är\r\ntillgodosedd. Det är inte korrekt. Vi vill ha denna\r\nsatsning på 6 miljoner i skolan. Kommunerna har\r\nnu nämligen i stor utsträckning inte råd att göra den\r\nhär satsningen på kultur i skolan. Det innebär i sin\r\ntur -- Elisabeth Fleetwood -- att många fria grupper,\r\nkonstnärer m.fl. blir arbetslösa.</pre><pre>Med instämmande i vad Charlotte Branting sade\r\nhär tidigare vill jag säga att det inte är så mycket\r\nvärt att peta och skära i de små beloppen till\r\nkulturen. Även om man skär ordentligt påverkar\r\ndet inte det stora statliga budgetunderskottet. Jag\r\ntycker att Charlotte Branting har rätt på den\r\npunkten.</pre><pre>Slutligen gladde det mig att Elisabeth Fleetwood\r\nsade att kulturell påverkan egentligen börjar redan\r\nnär barn föds. Under allmänna motionstiden nästa\r\når kanske vi kan förena oss för att få till stånd en\r\nsatsning via ''En bok för alla'' under projektet ''Min\r\nförsta bok'', som har ett sådant syfte. Det kostar\r\nnog en del pengar. Men jag kanske kan hoppas att\r\nElisabeth Fleetwood kan bortse från kamrerssjälen\r\ni detta sammanhang och lyfta blicken något högre\r\ntill kulturens högre vyer.</pre><pre>Anf. 21  ELISABETH FLEETWOOD (m)\r\nreplik:</pre><pre>Herr talman! Åke Gustavsson, ni skall gärna få\r\nmed oss på satsningen som ''En bok för alla'' gör för\r\nbarn. Det har vi sagt ja till, eftersom vi tycker att\r\ndet är bra. Men vi tycker inte att ''En bok för alla''\r\nför vuxna är lika bra, eftersom det kostar så pass\r\nmycket skattepengar. Vi tror och räknar med att\r\nmänniskor skall kunna köpa böcker själva. ''En bok\r\nför alla'' håller faktiskt ganska låga priser. Jag\r\nräknar med att det inte bara är för att de har statligt\r\nbidrag utan för att de förhoppningsvis skall bli\r\npopulära. På denna punkt kan vi vara eniga.</pre><pre>När det gäller arbetslösheten och kopplingen till\r\nstatsbidrag av olika slag har vi olika åsikter. Det är\r\nbara att konstatera att man från\r\nSocialdemokraterna och Vänsterpartiet vill blåsa\r\npå med statsbidrag. Man menar att besparingar får\r\ngöras i framtiden. I Dagens Nyheter citerar man i\r\ndag ur Socialdemokraternas förslag till\r\nbudgetproposition från januari. Där sades: ''Vi\r\nsocialdemokrater är beredda att medverka till\r\nutgiftsminskningar på sammanlagt 11,9 miljarder\r\nkronor för budgetåret 1993/94, dvs. samma\r\nomfattning som regeringen föreslagit.'' Detta\r\ngällde alltså budgetpropositionen som lades fram\r\nför ett par tre månader sedan. Jag kan inte se att\r\nSocialdemokraterna med sina förslag lever upp till\r\nden målsättning som man då hade så klar.</pre><pre>50 miljoner kronor till kulturmiljövården ingick i en\r\növerenskommelse. Om vi gör en överenskommelse\r\nförsöker vi stå för den. Det händer att det sprattlas\r\nlitet på den ena eller den andra sidan. Det skall vi\r\ndock försöka undvika för Sveriges skull och med\r\nhänsyn till alla som bor i vårt land.</pre><pre>De ökningar som Socialdemokraterna vill göra i\r\nsina reservationer, som jag läste upp, är\r\nprocentuellt mycket små. Ni kan jämföra\r\ntotalsumman med de summor som gällde när ni satt\r\nvid regeringsmakten och Bengt Göransson lade\r\nfram sitt sista budgetförslag. Eftersom Bengt\r\nGöransson inte tänker komma tillbaka, kan han\r\nåtminstone inte bli kulturminister en gång till. Vid\r\nen jämförelse mellan siffrorna finner vi att vi har\r\ngått högre upp. Nu tycker vi att det är tid att\r\nbromsa. Varför infaller katastrofen just här? Varför\r\nskulle vi nå ett bra läge om ni skulle få igenom era\r\nprocentuella ökningar. Min fråga kvarstår: Är det\r\nfråga om populism eller inte?</pre><pre>Anf. 22  ÅKE GUSTAVSSON (s) replik:</pre><pre>Herr talman! Det är självfallet ingen katastrof. Jag\r\ntror inte heller att jag har tagit det ordet i min mun.\r\nDet är fråga om vad som är bra och vad som är\r\nmindre bra. Här har vi alltså gjort olika\r\nbedömningar. Jag har mycket stor respekt för\r\nrestriktivitet i budgetsammanhang. Det är\r\nnödvändigt. Jag skall inte såsom Elisabeth\r\nFleetwood föregripa fredagens debatt och gå in på\r\nde stora ekonomiska frågorna. Jag bara konstaterar\r\natt den socialdemokratiska motionen i anslutning\r\ntill regeringens budgetproposition är ekonomiskt\r\nstarkare. Vi har således inget att skämmas för när\r\nvi på det här området arbetar för mera pengar.</pre><pre>Elisabeth Fleetwood sade att dessa 50 miljoner\r\nkronor till kulturmiljövård ingick i en\r\növerenskommelse. Det är helt riktigt.\r\nÖverenskommelsen kom till efter det att vi\r\nframförde ett krav på 100 miljoner. För att få till\r\nstånd denna överenskommelse tvingades vi pruta\r\nhälften. I min naivitet hade jag möjligen hoppats att\r\nElisabeth Fleetwood skulle kunna tänka sig att vara\r\nmed på litet flera överenskommelser. Smärtgränsen\r\ntycks tydligen gå vid dessa belopp för satsningar på\r\nkultur i skolan. Det är bara att beklaga.</pre><pre>Anf. 23  ELISABETH FLEETWOOD (m)\r\nreplik:</pre><pre>Herr talman! Trots allt har vi närmat oss varandra\r\nlitet grand, och det är väl bra. Åke Gustafsson sade\r\natt det inte är fråga om någon katastrof utan om\r\nolika uppfattningar, och det var skönt att höra det.</pre><pre>Min slutreplik i denna omgång blir att jag anser att\r\nvi som politiker måste ha civilkurage och säga\r\nobekväma saker till särintressen när vi anser att det\r\när nödvändigt. Vi kan inte frångå det som vi känner\r\när riktigt och som vi tycker är en förutsättning för\r\natt vi skall sköta vårt arbete i riksdagen på ett riktigt\r\nsätt.</pre><pre>Anf. 24  STINA GUSTAVSSON (c):</pre><pre>Herr talman! Enligt Centerns syn är\r\nkulturpolitikens viktigaste uppgift att ge\r\nförutsättningar för ett levande kulturliv. Politiken\r\nfår dock aldrig styra aktiviteterna. Politikernas\r\nuppgift är i stället att vara stödjande och se till att\r\npolitiken är förutsättningsskapande. I ett\r\ndemokratiskt samhälle är ett fritt kulturliv en av de\r\nviktigaste grundstenarna. Vi har i Sverige en\r\ngrundlagsfäst yttrandefrihet, och den skall vi vara\r\nmycket rädda om.</pre><pre>I alla tider har nya kulturimpulser påverkat\r\nmänniskors handlingsmönster. Så är det också i\r\ndag. I en värld där geografiska avstånd allt\r\nsnabbare kan övervinnas uppstår allt fler möten\r\nmellan olika människor och mellan kulturer. Det\r\nkräver respekt och förståelse för andra livsstilar,\r\nreligioner och kulturer. Kunskap om den egna\r\nhistorien och engagemang för det egna kulturarvet\r\nkan ge möjligheter till fruktbart samarbete med\r\nandra länder och andra kulturer.</pre><pre>Ansvaret för kulturen vilar på många. Staten,\r\nlandstingen och kommunerna har var för sig och\r\nibland tillsammans ett speciellt ansvar för att\r\ntillhandahålla den ekonomiska grundnivån. I\r\nCentern anser vi dessutom att folkrörelserna har ett\r\nansvar för att ta till vara det engagemang och den\r\nkreativitet som finns hos människorna. Ofta är det\r\ni vardagsmiljön som intresset väcks, t.ex. i\r\narbetslivet, i skolan och i omsorgsverksamheten.</pre><pre>Tidigare talare har sagt ganska mycket om den\r\nkulturpolitiska utredning som regeringen har\r\ntillsatt och en del andra kulturberedningar. Låt mig\r\nbara säga att jag också tycker att det har tagit lång\r\ntid -- mycket lång tid -- att få en sådan utredning\r\ntillsatt. Från Centern föreslog vi faktiskt redan 1984\r\nen översyn utifrån en del av de aspekter som Åke\r\nGustavsson tidigare pläderade för här, nämligen\r\nutifrån hur decentraliseringsmålet har uppfyllts.\r\nDet hade då gått tio år sedan riksdagen satte upp\r\nmålen för samhällets kulturpolitik. Men varken då\r\neller under de följande åren kunde\r\nSocialdemokraterna ställa upp på vår begäran. Det\r\nbehövdes tydligen en ny regering för att\r\nutredningen skulle komma till stånd. Nog är det en\r\nmärklig omsvängning. För min del lämnar jag det\r\nsom har varit i denna fråga bakom mig och ser fram\r\nemot en livlig och konstruktiv debatt i den\r\nparlamentariskt tillsatta utredningen till gagn för\r\nkulturen framöver.</pre><pre>1974 års kulturpolitiska beslut var en milstolpe i den\r\nsvenska kulturpolitiken. Det rådde en bred\r\nsamstämmighet om de kulturpolitiska målen som\r\nformulerats och som varit och är en stor\r\nkulturpolitisk tillgång. Hela Kultur- och\r\nFolkrörelsesverige gav de föreslagna målen ett\r\nbrett stöd. När de kulturpolitiska målen nu ses över\r\när det viktigt att de som då engagerades i arbetet\r\nåter får komma till tals.</pre><pre>I Centern ser vi kulturen som en viktig regional\r\nutvecklingsfaktor. För att folk skall trivas på en ort\r\när det viktigt att den nämns i positiva sammanhang.\r\nSärskilt viktigt är det om man vill locka ungdom till\r\nsig. Vi kan t.ex. se på operafestivalerna i finska\r\nNyslott som har blivit internationellt berömda och\r\npå rockfestivalerna i Hultsfred som har placerat\r\ndenna ort inte bara på Sveriges utan på hela\r\nSkandinaviens karta. Svenska musikfestivaler har i\r\nsommar arrangemang på 23 olika platser runt om i\r\nSverige. Det är ett annat exempel på vad kultur kan\r\ngöra för att uppmärksamma en ort.</pre><pre>I denna kulturpolitiska debatt har betänkandena\r\nKrU19 och KrU27 fallit på min lott. Betänkande nr\r\n19 handlar om ersättningar och bidrag till\r\nkonstnärer. Ett enigt utskott står bakom detta\r\nbetänkande. Konstnärsnämnden har i sin\r\nfördjupade anslagsframställning uppgett att antalet\r\nansökningar har ökat betydligt under senare år,\r\nmedan antalet bidragstagare har ökat\r\nlångsammare. Därför är det glädjande, tycker jag,\r\natt regeringen har satsat på en utökning av de s.k.\r\nlångtidsstipendierna med 50 %, från 30 till 45. Det\r\nfinns stipendier som står öppna för samtliga\r\nkonstnärskategorier. Kulturutskottet är också helt\r\növerens om att ansträngningar måste göras för att\r\nframför allt yngre konstnärers ekonomiska villkor\r\nskall förbättras.</pre><pre>I kulturutskottets betänkande nr 23 behandlas\r\nregeringens förslag på kulturmiljövårdens område,\r\nsom lagts fram i budgetpropositionen.</pre><pre>Vår miljö och vår historia ger kunskaper som är\r\nnödvändiga för förankring i nuet och tilltro till\r\nframtiden. De av oss som har haft tillfälle att se\r\nutställningarna ''Den svenska historien'' kan säkert\r\nskriva under på detta påstående. Varje generation\r\nhar ett ansvar för att vårda kulturarvet så att\r\nframtida generationer kan uppleva det fantastiska\r\nsom faktiskt finns runt omkring oss, här och nu, i\r\nden dagliga miljön.</pre><pre>Frågan hur vi bäst tar till vara kulturarvet tilldrar\r\nsig i dag en ökande uppmärksamhet. Det finns\r\nnaturligtvis flera förklaringar till detta. Den snabba\r\nsamhällsomdaningen är en förklaring. Jord- och\r\nskogsbrukets modernisering, som har lett till en\r\nstark påverkan på kulturlandskapet, kan vara en\r\nannan förklaring. Nya industrimiljöer har växt\r\nfram, stadskärnor har omvandlats, och boendets\r\nvillkor har förändrats. Miljöförstöring, främst av\r\nluftföroreningar, har påskyndat skadorna. Listan\r\nkan göras mycket lång. Hela denna förändring har\r\nlett till att den yttre miljön tilldragit sig ett starkt\r\nökat intresse. Det gäller sådant som bevarande av\r\näldre byggnader, såsom bostadshus och\r\nindustrifastigheter, samt natur- och landskapsvård.</pre><pre>Det finns ett stort behov av resurser på\r\nkulturmiljövårdens område, något som såväl\r\nregering som några motionärer påtalat.\r\nRiksantikvarieämbetet har i sin\r\nanslagsframställning visat på behovet av en ökning\r\nav anslaget. Det arbetsmarknadspolitiska läget gör\r\natt det nu finns personer med kunskap på skilda\r\nområden som, i stället för att vara arbetslösa, kan\r\nengageras för arbete med kulturmiljövård. I\r\nfinansutskottet har, som tidigare nämnts,\r\növerenskommelser träffats om en ökning av\r\nanslaget med 50 miljoner kronor, ett medelstillskott\r\nsom täcker en del av de i motionerna framställda\r\nyrkandena.</pre><pre>Herr talman! Med det anförda yrkar jag bifall till\r\nutskottets hemställan i kulturutskottets\r\nbetänkanden nr 19 och 23.</pre><pre>Anf. 25  ALWA WENNERLUND (kds):</pre><pre>Herr talman! Kulturen hjälper människan att växa\r\nsom människa. Kulturyttringarna kan också\r\ntillfredsställa människors behov av gemenskap och\r\nförvaltande av de egna resurserna. Kultur är de\r\nerfarenheter, kunskaper, värderingar och normer\r\nsom bearbetas och sprids och genom\r\nkommunikation blir gemensamma för gruppen.</pre><pre>Människors behov tar sig olika uttryck. Att aktivt\r\nuttrycka sig i litteratur, dans, teater och bildkonst\r\nger en människa bättre möjlighet att lära känna sig\r\nsjälv. Dessa uttrycksmedel sätter spår i\r\nverkligheten i form av seder, vanor, miljöer och\r\nföremål. Allt som bevaras blir en bild av vår\r\nhistoria och vårt kulturarv.</pre><pre>Den kristdemokratiska kulturpolitiken vill värna\r\nom vårt kulturarv och förmedla kunskap om den till\r\nkommande generationer.</pre><pre>Att lära känna sig själv, sitt land och dess kultur är\r\nbörjan till att våga möta andra och främmande\r\nkulturer. I mötet med andra kulturer kan nya vanor\r\noch seder tillföras vårt svenska kulturarv och\r\ndärmed främja utveckling och samhällsgemenskap.\r\nEn förutsättning för ett givande kulturutbyte är att\r\nvi bevarar vår egen nationella kulturtradition\r\nlevande.</pre><pre>I ett mångkulturellt samhälle utvecklas förståelse\r\noch tolerans. Vår kultur breddas och fördjupas\r\ngenom ett aktivt utbyte mellan människor av olika\r\nnationaliteter och ursprung. Kulturpolitikens\r\nuppgift är att värna om och utveckla individen.\r\nKulturen bidrar också till att ge oss en fördjupad\r\nsyn på tillvaron.</pre><pre>Herr talman! Biblioteken är utomordentligt goda\r\nkulturförmedlare och har utvecklats till\r\nkulturcentraler med konstutlåning,\r\nmusiklyssnande, filmförevisningar, utställningar,\r\ndebatter, släkt- och hembygdsforskning, m.m.\r\nArbetet med litteratur och böcker är dock\r\nbibliotekens centrala uppgift. Barn och ungdom\r\nstår för cirka en tredjedel av alla lån. Därför är det\r\nviktigt med ett gott samarbete mellan bibliotek,\r\nskola, förskola och föreningsliv. Viktigt är också att\r\nläshandikappade barn och invandrarbarn ges\r\nuppmärksamhet.</pre><pre>Biblioteksverksamheten kan, som alla andra\r\nverksamheter, lätt ''köra i gamla hjulspår''. Det är\r\nangeläget att stimulera till försöksverksamheter för\r\natt utveckla nya arbetsformer och finna nya\r\nmålgrupper. Under det senaste året har\r\nbiblioteksfrågorna varit föremål för en omfattande\r\ndebatt. Utskottet har tidigare tagit ställning för\r\navgiftsfria boklån, och jag finner ingen anledning\r\natt frångå det ställningstagandet. Dessa frågor och\r\nmånga andra kommer att finnas inom ramen för\r\nden parlamentariska kulturpolitiska utredningens\r\narbete. Jag anser därför inte att det är befogat med\r\nen särskild utredning i biblioteksfrågor, vilket\r\nföreslås i reservation 5 till kulturutskottets\r\nbetänkande nr 17.</pre><pre>Bildkonsten, slöjdandet och hantverkskunnandet\r\när viktiga grenar inom konsten och måste\r\nuppehållas. Bildkonsten är ett sätt att gestalta\r\nverkligheten och ge den en personlig tolkning.\r\nBildkonsten har en vid omfattning från grafik,\r\nstafflikonst, skulptur, foto och arkitektur till\r\nformgivning av bruksvaror. Det är därför viktigt att\r\nskolan lär eleverna att kritiskt tolka bilder,\r\nbildkomposition, olika stilar och traditioner samt\r\nkvalitetsaspekter. Det gäller inte minst den rörliga\r\nbilden.</pre><pre>Offentlig konst visas på våra museer och\r\nkonsthallar. I många bostadsområden över hela\r\nlandet finns konstnärliga inslag i boendemiljön. Av\r\nbetydelse för detta är överenskommelsen mellan\r\nregeringen och Socialdemokraterna, genom vilken\r\nmedel avsätts för konstnärlig utsmyckning i\r\nbostadsområden och vars syfte är att stimulera till\r\nökad ROT-verksamhet under 1993 och 1994.</pre><pre>I reservation nr 21 till betänkandet yrkas på 4\r\nmiljoner till en kampanj som skall informera\r\nbyggherrarna om värdet av konstnärliga inslag i\r\nboendemiljön. Information är i och för sig något\r\nbra och viktigt, men vi har inga 4 miljoner över, och\r\nhade vi det, hade vi hellre lagt dem till de 15\r\nmiljoner som finansutskottet förordat och som\r\nriksdagen ställt sig bakom. Jag tvekar också inför\r\ntanken att avsätta 4 miljoner för att informera om\r\natt det finns 15 miljoner i bidrag.</pre><pre>Med detta vill jag, herr talman, yrka bifall till\r\nutskottets hemställan i kulturutskottets betänkande\r\nnr 21 och avslag på reservationen samt avslag på\r\nreservation 5 till kulturutskottets betänkande nr 17.</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Herr talman! FN:s förre generalsekreterare Pérez\r\nde Cuellar är just nu min gäst i Stockholm. Pérez de\r\nCuellar är ordförande i FN:s och Unescos\r\nvärldsprojekt om kulturens betydelse för\r\nutveckling. Jag har inbjudit denna FN-kommission\r\natt hålla sitt första möte här i Sverige. Det kommer\r\natt ske i juni månad, och i samband med det mötet\r\nkommer det också att ordnas ett internationellt\r\nkulturseminarium. Vi diskuterar alltså i dessa dagar\r\nhur uppläggningen av den här konferensen skall\r\nvara.</pre><pre>Det är ett mycket intressant fenomen att den förre\r\ngeneralsekreteraren själv vill sätta sig som\r\nordförande i den här kommissionen. Det visar\r\nvilken vikt man lägger vid de här frågorna och\r\nvilken betydelse man ger kulturen som ett bidrag\r\ntill utvecklingen i världen. Inte minst pekar man på\r\nyttrandefrihetens betydelse, och därmed ser man\r\nockså den konstnärliga friheten som avgörande för\r\nden totala utvecklingen i olika länder och i världen\r\nsom helhet.</pre><pre>Man pekar naturligtvis också på barnens kulturella\r\nmiljö och vilken betydelse deras möjligheter till\r\nbildning och konstnärlig utveckling har för deras\r\nframtid.</pre><pre>Man tittar också på vilken betydelse kulturen har\r\nsom tillväxtfaktor över huvud taget.</pre><pre>Det finns också en annan sida av den här saken,\r\nnämligen vilken respekt olika länder visar sina\r\nkulturella minoriteter, vilken ställning de har och\r\nvilka möjligheter de har utöva sin kultur och\r\nupprätthålla sin kulturella identitet. Det finns\r\nstudier som visar att risken för etniska och\r\nkulturella konflikter är mindre i länder där man\r\nrespekterar kulturella minoriteters önskemål om\r\natt få utöva sin kultur.</pre><pre>Vi vet vad etniska och kulturella konflikter kan få\r\nför obehagliga uttryck i sin värsta form. Vi ser det i\r\ndag i Europa, i vår närhet, i Jugoslavien. Därmed\r\nkommer faktiskt också kulturfrågorna in i\r\nvärldspolitikens centrum. Jag tror bl.a. att det är\r\nmot den bakgrunden som Pérez de Cuellar själv har\r\nvalt att bli ordförande i den kommission som skall\r\nstudera kulturen som utvecklingsfaktor.</pre><pre>Jag har tillsammans med den polske\r\nkulturministern bjudit in till överläggningar mellan\r\nÖstersjöstaternas kulturministrar. Vi kommer att\r\nträffas här i Sverige i maj månad. Vi skall då\r\ndiskutera hur vi kan öka samarbetet, utbytet, bygga\r\nupp nätverken och få kännedom om varandras\r\nkultur i den nya region som har uppstått kring\r\nÖstersjön i och med kommunistdiktaturernas fall.</pre><pre>Det är naturligtvis inte minst viktigt för de nya\r\ndemokratierna att få kontakt med oss, men\r\nsamtidigt är den här öppningen en stimulans för\r\noss. Vi får en återknytning till vår egen historia och\r\nfaktiskt också vårt eget kulturarv, som under\r\nmånga år har varit oåtkomligt för oss.</pre><pre>I det här sammanhanget skulle jag vilja upplysa\r\nElisabeth Persson om att det visst finns pengar för\r\nkulturellt samarbete med de nya demokratierna\r\nösterut. Det finns på Svenska institutet pengar, som\r\nanvänds dagligen, det finns möjlighet att få del av\r\nde s.k. östmiljonerna för kulturella aktiviteter, och\r\ndet finns ett projekt som heter Ars Baltica, som\r\nfungerar i praktiken. Men självfallet finns det\r\nbehov av ytterligare utveckling på det här området.</pre><pre>En tredje internationell aktivitet som jag skulle\r\nvilja peka på är det som nu händer inom Nordiska\r\nrådet. I ljuset av att de nordiska staterna närmar sig\r\nEG tar sig nämligen Nordiska rådets arbetsformer\r\ndelvis nya uttryck. Som alla här kanske känner till\r\ndiskuterades i Oslo vid Nordiska rådets session en\r\nnysatsning på det kulturella området i och med att\r\nen del av de gamla arbetsuppgifterna faller bort\r\nfrån Nordiska rådet och i stället utförs inom ramen\r\nför EG-samarbetet.</pre><pre>Det här visar att den internationella dimensionen\r\ninom kulturen är mycket påtaglig och mycket\r\nnärvarande varje dag i det kulturella arbetet. Det\r\när definitivt en mycket integrerad del av kulturen.\r\nSärskilt gäller det i ett land som Sverige, som har ett\r\nväldigt litet språkområde och som kan vara ganska\r\nutsatt av det internationella trycket. Dels är det\r\nfråga om en internationell påverkan utifrån, som vi\r\nalltid måste ta hänsyn till när vi diskuterar den\r\nsvenska kulturen, dels handlar det om vår egen\r\nnärvaro i den internationella miljön.</pre><pre>Mot bakgrund av detta finner jag det ytterst\r\nmärkligt att man skulle bryta ut de internationella\r\nkulturfrågorna i samband med en översyn av\r\nkulturpolitiken i Sverige inför de närmaste 10--20\r\nåren.</pre><pre>När medierna har frågat mig om detta har jag sagt\r\natt man naturligtvis kan överväga och se efter om\r\nman skulle kunna bryta ut dessa frågor ur den stora\r\nparlamentariska kulturutredningen. Men det är\r\nuppenbart att utredningen skulle bli mycket\r\nhandikappad om den inte fick syssla med de\r\ninternationella frågorna.</pre><pre>Vi står inför olika utmaningar i framtiden, som\r\nKulturutredningen måste ta hänsyn till. Det gäller\r\nutvecklingen på medieområdet -- framför allt\r\netermedierna -- som är till nytta för kulturen men\r\nockså spelar en stor roll över huvud taget för\r\nspridandet av kultur. Det gäller det mångkulturella\r\nsamhället. Det gäller den nya synen på kulturens\r\nbetydelse för utveckling av andra sektorer i\r\nsamhället och för tillväxten. Det gäller naturligtvis\r\nvad som skall hända ute i regionerna nu när den\r\nregionala uppbyggnaden delvis, kan man säga, är\r\nklar. I detta avseende är den internationella\r\nutvecklingen naturligtvis en ny utmaning.</pre><pre>Då är frågan hur dessa frågor skall hanteras.\r\nRegerigen har bestämt sig för att det skall finnas tre\r\nutredningar: den stora parlamentariska\r\nkulturutredningen och två andra\r\nstrukturutredningar vad gäller museerna och\r\nteatrarna.</pre><pre>Den stora parlamentariska utredningen skall ju\r\nsammanväga alla synpunkter. Det kan då vara bra\r\natt den som underlag för detta har strukturella\r\nutredningar på några mycket viktiga områden, där\r\ndet finns akuta problem att ta itu med, t.ex.\r\nmuseerna och de regionala teatrarna. Därutöver\r\nfinns det i riksdagen önskemål om att det skall\r\nfinnas utredningar om biblioteken, industriminnen\r\noch dansen. Om den parlamentariska utredningen\r\ninte får den totala överblicken går effekten delvis\r\nförlorad.</pre><pre>Jag vet att det är svårt när man kommer in i\r\nriksdagen som ny ledamot att riktigt förstå miljön\r\nhär. Simon Liliedahl säger att han vill bryta ut de\r\ninternationella frågorna och tar bl.a. upp frågan om\r\nkulturturism. I den stora kulturpolitiska\r\nutredningen ingår detta som en viktig del. Den skall\r\npå ett tidigt stadium göra en utvärdering av\r\nkulturens betydelse för tillväxten. Naturligen\r\nkommer de internationella frågorna och framför\r\nallt kulturturismen in som en del av denna. Om\r\nman bryter ut denna del kommer det att ta längre\r\ntid att få fram den studien, framför allt om den görs\r\nparlamentariskt.</pre><pre>Simon Liliedahl vill ha en snabb utredning. En\r\nenmansutredare brukar kunna jobba mycket\r\nsnabbare än parlamentariska utredningar. Om man\r\ndessutom skall vänta ytterligare en månad med att\r\ntillsätta dessa ledamöter innebär det en försening.\r\nDessutom säger Simon Liliedahl att Ny demokrati\r\nvill vara med i dessa utredningar. Men så blir det\r\ninte alls. Socialdemokraterna har sagt att det skall\r\nvara 18 ledamöter, 6 i varje. Ny demokrati får inte\r\n3 platser, om de skall fördelas proportionellt.</pre><pre>Charlotte Branting kanske uttryckte sig litet väl\r\ndrastiskt när hon sade att Simon Liliedahl hade\r\nblivit lurad, men det är nog tyvärr så. Jag tror att ni\r\ni Ny demokrati skulle ta er ytterligare en funderare\r\nföre voteringen om vad som egentligen är bäst för\r\natt ni skall uppnå ert syfte med att få kulturturismen\r\nbelyst på ett tidigt stadium. I den stora\r\nparlamentariska utredningen kan ni sätta er in i\r\nsamtliga frågor och göra avvägningar. Där är ju\r\nsamtliga partier företrädda proportionellt.</pre><pre>Simon Liliedahl gjorde en koppling till vad som har\r\nhänt med Sveriges Radios ägare. Det var ett mycket\r\nbra exempel. Där hade vi en enmansutredare, som\r\nförst gjorde de tekniska utredningarna och\r\ngenomlyste detta mycket snabbt. Sedan hade vi en\r\nparlamentarisk beredning, en grupp politiker som\r\nsatte sig ned och utvärderade denna utredning. Den\r\nkom fram till en slutsats på mycket kort tid. Det var\r\nett utmärkt arbete, men det handlade inte om\r\nnågon parlamentarisk utredning, med direktiv,\r\nsekretariat osv.</pre><pre>Tyvärr är det nog så, Simon Liliedahl, att en\r\ngammal räv som Åke Gustavsson, som har gått här\r\ni korridorerna år ut och år in, har vilselett Ny\r\ndemokrati i den här frågan. Om ni vill ha en snabb\r\nutredning och belysning av kulturturismen bör det\r\nhelst ske inom ramen för den stora utredningen.\r\nDet ingår där. Om ni vill ha snabba utredningar och\r\nkvalificerat arbete när det gäller museerna och\r\nteatrarna går det mycket bättre med\r\nenmansutredningar. Resultaten av dessa får\r\nparlamentarikerna sedan ta del av.</pre><pre>Herr talman! Jag vill säga några ord om barnen. Att\r\nvi möjliggör för barn att komma i kontakt med\r\nkultur på ett mycket tidigt stadium är kanske det\r\nviktigaste.</pre><pre>Elisabeth Persson sade tidigare att barnen inte har\r\nnågon plats i den borgerliga kulturpolitiken. Det\r\nvar ett okunnigt uttalande. Det satsas mer pengar\r\npå barnkulturen i årets budget. Dessutom har det\r\npå socialministerns uppdrag gjorts en utvärdering\r\nom barnens villkor: Barns och ungdomars kultur. I\r\nden konstaterar man att antalet\r\nteaterföreställningar något har minskat, men\r\nbesöken har ökat. Fler barn och ungdomar har\r\nbesökt teatrarna. De fria teatergruppernas\r\nverksamhet för barn och ungdomar har inte\r\nminskat. Dansen befinner sig i ett expansivt skede.\r\nInom musikområdet har det inte heller skett några\r\nstörre förändringar av verksamheten.</pre><pre>Det är alltså en ganska positiv bild av barn- och\r\nungdomskulturen som ges i denna utvärdering.\r\nMen man säger att det inom kulturinstitutionerna\r\nfinns en stark oro inför den fortsatta utvecklingen.\r\nDet är här som vi politiker kommer in, både\r\nnationellt och i kommunerna, för att säkerställa att\r\nkulturen inte naggas i kanten. Sedan gammalt är\r\nbarnkulturen ganska väl försedd, men\r\nkulturinstitutionerna är mycket villrådiga om hur\r\nde skall lägga upp verksamheten när det gäller\r\nungdomarna. De har svårt att hitta former för att\r\nvåra tonåringar skall komma i kontakt med\r\nkulturen. De nya pengarna till Kulturrådet skall\r\nbl.a. användas för att man skall hitta nya\r\nutvecklingsprojekt för barn och ungdomskultur.</pre><pre>Sammanfattningen av denna utvärdering är kanske\r\ntill någons förvåning att det största problemet för\r\nkulturinstitutionerna och organisationerna hittills\r\ninte är pengarna utan den pågående\r\nomorganisationen i kommunerna,\r\ndecentraliseringen och uppsplittringen av\r\nresurserna. Kommunpolitikerna har en viktig\r\nuppgift att se till att de kulturpengar som tidigare\r\nhar funnits inte försvinner till en annan\r\nverksamhet.</pre><pre>Herr talman! Till sist: Ibland riskerar man att\r\nförlora perspektivet i sådana här debatter. Det\r\növergripande och viktiga när det gäller\r\nkulturpolitiken på det nationella planet i Sverige i\r\ndag är att kulturen har fått mer pengar. Var jag än\r\nkommer i Kultursverige tackar man mig och\r\nregeringen. Efter dagens beslut har man också\r\nanledning att tacka riksdagen för att kulturen är så\r\nfavoriserad i förhållande till många andra sektorer\r\ni samhället.</pre><pre>När jag har lyssnat på debatten i dag tycker jag\r\nkanske att det har visats brist på perspektiv och\r\nsubstans. Formerna för några utredningar har\r\ndiskuterats mycket. Jag undrar litet grand vad\r\nKultursverige kommer att säga om den här\r\ndebatten.</pre><pre>(forts. 10 §)</pre><pre>9 §  Information från regeringen om europeiska\r\nintegrationsfrågor</pre><pre>Anf. 27  Statsrådet ULF DINKELSPIEL\r\n(m):</pre><pre>Herr talman! Det är i dag två månader sedan\r\nSveriges medlemskapsförhandlingar med EG\r\nofficiellt inleddes i Bryssel. Det känns därför\r\nangeläget att i Riksdagen få redovisa det aktuella\r\nförhandlingsläget och informera om det\r\nförhandlingsarbete som förestår under den\r\nnärmaste tiden.</pre><pre>Sedan den officiella förhandlingsöppningen den 1\r\nfebruari, då jag hade tillfälle att inför EG:s\r\nmedlemsländer redovisa de svenska\r\nförhandlingsmålsättningarna, har två formella\r\nmöten ägt rum på ställföreträdarnivå, dvs. mellan\r\nden svenska chefsförhandlaren Frank Belfrage och\r\nordföranden i de permanenta representanternas\r\nkommitté på EG-sidan: den danska ambassdören\r\nGunnar Riberholdt. Därutöver har en rad\r\nexpertmöten ägt rum i kommissionen i syfte att\r\ngranska EG:s regelverk inom olika\r\nförhandlingsområden. Denna tekniska\r\ngenomgång, som är nödvändig för att man skall\r\nkunna identifiera de problem och behov av\r\nförhandlingslösningar som kan aktualiseras, utgör\r\nunderlag för själva förhandlingarna, vilka äger rum\r\nmed EG:s medlemsstater inom ramen för den\r\nregeringskonferens som har upprättats för\r\nändamålet.</pre><pre>Den tekniska genomgången av regelverket, som\r\nsker tillsammans med de andra tre\r\nkandidatländerna: Finland, Norge och Österrike,\r\npågår sedan februari på mycket bred front. Den\r\ntäcker åtskilliga sakområden, t.ex. jordbruk,\r\nhandelspolitik och de fyra friheterna. Tack vare\r\nEES-förhandlingarna har vi en god uppfattning om\r\nstora delar av EG:s regelverk, något som i hög grad\r\nunderlättar och påskyndar den tekniska\r\ngranskningen. Detta omfattande expertarbete, där\r\nflera departement och myndigheter är engagerade,\r\nkommer att pågå fram till sommaren. Av vad som\r\nhittills har framgått av dessa expertsamtal vågar jag\r\nsäga att det inte har uppstått några oväntade\r\nsvårigheter.</pre><pre>Herr talman! I förhandlingarna ingår totalt 29\r\ndelområden, eller kapitel, varav 3 faller under det\r\ns.k. Maastrichtfördraget -- fördraget om en\r\neuropeisk union. Det är utrikes- och\r\nsäkerhetspolitiken, den ekonomiska och monetära\r\nunionen och den s.k. tredje pelaren, nämligen\r\ninrikes och judiciellt samarbete. I samband med det\r\nandra ställföreträdarmötet den 12 mars kunde vi nå\r\növerenskommelse med EG-sidan om att föra ett\r\nantal kapitel inom regelverket åt sidan såsom i\r\nprincip oproblematiska. Det gäller 8 områden som\r\nhar behandlats ingående under EES-\r\nförhandlingarna och som vi därför mycket väl\r\nkänner till. Det gäller:</pre><pre>1.fri rörlighet för tjänster samt etableringsrätt</pre><pre>2.fri rörlighet för arbetstagare</pre><pre>3.fri rörlighet för kapital</pre><pre>4.forskning och informationsteknologi</pre><pre>5.utbildning</pre><pre>6.statistik</pre><pre>7.bolagsrätt</pre><pre>8.sociala frågor i den mån de täcks av EES-\r\nsamarbete</pre><pre>I sammanhanget gjorde vi emellertid ett generellt\r\nförbehåll för den tekniska genomgången av de\r\naktuella rättsakterna, som eventuellt kunde\r\nkomma att visa att det i enstaka fall finns oväntade\r\nsvårigheter. Vi gjorde också två specifika\r\nreservationer, dels gällande förvärv av\r\nfritidsfastigheter, dels gällande det s.k. tredje\r\nlivförsäkringsdirektivet. Det sistnämnda rör sig om\r\nförsäkringsbolagens successiva nedtrappning av\r\ninnehavet av bostadsobligationer i\r\nlivförsäkringsbolagens portföljer, där vi har begärt\r\nen längre övergångsperiod.</pre><pre>Vid ställföreträdarmötet redovisas i övrigt de\r\nsvenska förhandlingsmålsättningarna avseende\r\nregionalpolitiken, inkl. stödet till jordbruket i\r\nNorrland och i vissa områden i söder, samt\r\nhandelspolitiken. Inom dessa områden tog vi\r\ntillfället i akt att med utgångspunkt i\r\nöppningsanförandet den 1 februari utveckla den\r\nsvenska synen samt målsättningarna. Syftet var att\r\nsöka vinna förståelse för våra särskilda\r\nförhållanden samt att indikera framkomliga vägar\r\nför att hitta tänkbara lösningar. På det\r\nregionalpolitiska området redovisade vi således\r\nglesbygdsförhållandena i Sverige och\r\nargumenterade för nödvändigheten att bibehålla\r\nvår nationella regionalpolitik, för deltagande i\r\nEG:s strukturprogram med en för oss\r\ntillfredsställande indelning av landet i det s.k.\r\nNUTS-systemet, liksom fortsatt stöd till bl.a.\r\nNorrlandsjordbruket.</pre><pre>Vi erinrade också om att vårt mål på\r\njordbruksområdet är att medverka fullt ut i den\r\ngemensamma jordbrukspolitiken fr.o.m. inträdet i\r\nGemenskapen.</pre><pre>Beträffande tullunionen och handelspolitiken\r\nvälkomnade EG-sidan beskedet att Sverige är\r\ninställt på fullt deltagande fr.o.m. inträdet som\r\nmedlem. Detta är som bekant en förutsättning för\r\natt vi skall kunna bli delaktiga i den gränslösa inre\r\nmarknaden utan begränsningar för svenska företag.\r\nDe frågor som togs upp -- och där vi söker\r\nsärlösningar -- avsåg framför allt frihandelsavtalen\r\nmed de baltiska staterna och den svenska\r\nmålsättningen att slå vakt om frihandeln också på\r\ntekoområdet inom EG utan begränsning av\r\nimporten från utomstående länder. Generellt\r\nförmedlade EG-sidan förståelse för den svenska\r\nBaltikumpolitiken medan man beträffande våra\r\nfrihandelsambitioner på tekoområdet gav uttryck\r\nför en återhållsam inställning. Förhandlingarna\r\nkommer att fortsätta.</pre><pre>Sammanfattningsvis kan konstateras att\r\nställföreträdarmötet innebar ett klart steg framåt i\r\nförhandlingsprocessen -- vad gäller såväl den\r\nformella avprickningen av regelverket som\r\nbehandlingen av de förhandlingsområden som togs\r\nupp under mötet.</pre><pre>Vi räknar med att kunna föra\r\nförhandlingsprocessen ytterligare ett gott stycke\r\nframåt i samband med nästa ställföreträdarmöte,\r\nsom beräknas äga rum under andra hälften av april,\r\nsamt vid vårt nästa ministermöte, som vi hoppas\r\nkommer att äga rum den 10 maj. Av de 29\r\nförhandlingsområdena står nu närmast i tur --\r\nförutom handelspolitiken -- varuhandeln, miljö,\r\nkonsumentskydd, konkurrensregler,\r\ntransportpolitik, industripolitik samt bistånd.\r\nFlertalet av dessa områden är oproblematiska,\r\ndock ej de miljörelaterade frågorna på\r\nvaruområdet, där vår utgångspunkt är -- som\r\nframhölls i vårt öppningsanförande den 1 februari --\r\natt den högsta tillämpade ambitionsnivån skall gälla\r\noch vi följaktligen vill slå vakt om de lösningar som\r\nerhållits i EES-avtalet. Det är ännu för tidigt att\r\nsäga om samtliga dessa viktiga områden kommer\r\natt kunna klaras av redan vid de förhandlingsmöten\r\nsom nu är inplanerade, men vår förhoppning är att\r\nytterligare ett antal områden -- utöver de åtta redan\r\nnämnda -- skall kunna föras åt sidan såsom i princip\r\noproblematiska under perioden fram till och vid\r\nnästa ministermöte.</pre><pre>På ytterligare några områden, bland dem Euratom,\r\njordbruk och budget, fortsätter det interna\r\nförberedelsearbetet med utgångspunkt i de\r\nförhandlingskrav som formulerades den 1 februari\r\noch med sikte på att få fram erforderligt underlag\r\nför en precisering av våra förhandlingspositioner.\r\nAmbitionen är att lägga fast förhandlingspositioner\r\npå alla Romfördragsrelaterade områden inom den\r\nnärmaste månaden.</pre><pre>Från svensk sida är vi naturligtvis angelägna om att\r\npåskynda förhandlingsprocessen med hänsyn till\r\nden tidsplan som både vi, övriga kandidatländer\r\noch EG har ställt upp för förhandlingarna och som\r\nju ytterst tar sikte på medlemskap år 1995. Vårt\r\neget arbete inriktas på detta, men vi är naturligtvis\r\nockså beroende av motsidan. Vi hoppas att också\r\nEG-sidan nu får sin förhandlingsorganisation\r\nslutligt på plats. Det är vidare angeläget att också\r\nEG-sidan snabbt formulerar sina\r\nförhandlingspositioner så att realförhandlingar kan\r\ninledas över ett så brett fält som möjligt. Den\r\nalltjämt pågående ratificeringen av\r\nMaastrichtfördraget, EG-kommissionens\r\norganisation i förhandlingarna och viss\r\nkvardröjande tveksamhet till utvidgningen i vissa\r\nmedlemsländer kan ha inneburit en viss fördröjning\r\ni förhandlingsarbetet. Jag hyser dock goda\r\nförhoppningar om att tempot skall kunna höjas i\r\nförhandlingsarbetet, så att vi före\r\nsommaruppehållet skall ha klarat av väsentliga\r\ndelar av de ekonomiska samarbetsområdena enligt\r\nRomfördraget och den s.k. enhetsakten.</pre><pre>I detta sammanhang vill jag uttrycka min\r\ntillfredsställelse över att Norge inom några dagar\r\nofficiellt inleder sina medlemskapsförhandlingar.\r\nSom andra företrädare för regeringen liksom jag\r\nsjälv har framfört många gånger, är det ett starkt\r\nsvenskt intresse att de nordiska länderna kan göra\r\nsällskap in i den Europeiska gemenskapen.</pre><pre>Anf. 28  MATS HELLSTRÖM (s):</pre><pre>Herr talman! Jag tackar handelsministern för den\r\nredovisning vi fått. Innebörden är att under de två\r\nmånader som gått sedan Ulf Dinkelspiel läste upp\r\ninledningsanförandet till förhandlingen har inga\r\negentliga förhandlingar förts. Det har varit\r\ntekniska samtal, och man har lagt undan\r\noproblematiska områden.</pre><pre>Nu anger Ulf Dinkelspiel att regeringen inom en\r\nmånad avser att precisera förhandlingspositioner.\r\nOm det alls skall vara möjligt att nå de\r\nmålsättningar regeringen tidigare har talat om, att\r\nunder det danska ordförandeskapet redovisa\r\ndellösningar på dessa områden, är det nu mycket\r\nbråttom såvitt jag förstår.</pre><pre>Ännu i dag fortsätter regeringen sin interna\r\nberedning mellan departementen omkring två så\r\nviktiga områden som regionalpolitiken, med nya\r\nregionala kriterier, och jordbrukspolitiken, med\r\nfrågan om på vilket sätt stödet till Norrland skall\r\nförhandlas.</pre><pre>Därför är det för oss i oppositionen också angeläget\r\natt få veta: När avser regeringen att avsluta den\r\ninterna beredningsprocessen mellan\r\ndepartementen så att vi kan komma i reell dialog\r\nmed regeringen om dessa förhandlingspositioner?\r\nOm positionerna skall vara färdiga inom en månad\r\när det hög tid att vi får sådana besked nu.</pre><pre>Anf. 29  Statsrådet ULF DINKELSPIEL\r\n(m):</pre><pre>Herr talman! På flertalet av de områden som jag\r\nnämnde tidigare är det inte så att vi inte redovisat\r\nvåra förhandlingspositioner, utan det är så att EG-\r\nsidan -- som i sin tur måste formulera sina\r\nförhandlingspositioner -- inte har gjort det.</pre><pre>Vi formulerar våra förhandligspositioner. Sedan\r\nskall EG-sidan ta ställning till dem på\r\nhandelspolitikområdet, miljöområdet och\r\nliknande. Våra grundläggande krav finns fastlagda\r\nredan i öppningsdeklarationen från den 1 februari.</pre><pre>Först när EG-sidan i sin tur har formulerat sina\r\nförhandlingspositioner kan realförhandlingar\r\ninledas på dessa olika områden. Det är alltså en\r\ndubbelsidig process.</pre><pre>Det är riktigt som Mats Hellström säger, att vi på\r\nvissa områden inte har preciserat våra\r\nförhandlingspositioner. Mats Hellström nämnde\r\ndessa områden: regionalpolitiken, jordbruket och\r\nEuratom. Skälet till detta är att vårt\r\nförhandlingskrav på det regionalpolitiska området\r\när att vi skall få utrymme för att föra den nuvarande\r\nregionalpolitiken. Diskussionerna med EG syftar\r\nnu till att klarlägga om så kan bli fallet, om\r\nutrymme finns inom EG:s nuvarande regler eller\r\nom undantag aktualiseras på någon punkt. Först\r\nnär vi har fått klarläggande om detta kan vi\r\nformulera en förhandlingsposition på den punkten.</pre><pre>Den andra delen av regionalpolitiken, nämligen\r\nmöjligheten att få återflöde från EG:s olika fonder,\r\när i sin tur beroende av vilka kriterier EG kommer\r\natt fastlägga i fråga om detta. Den diskussionen\r\npågår för närvarande inom EG.</pre><pre>Detsamma gäller jordbruksområdet. Det är\r\nframför allt Norrlandsjordbruket som är aktuellt i\r\nsammanhanget. Det går direkt in i\r\nregionalpolitiken. Vi är alltså icke i läge att just nu\r\nkunna formulera våra förhandlingspositioner.</pre><pre>Det tredje området är Euratom där vi söker\r\nklarläggande i vad mån våra nuvarande regler är\r\nförenliga med EG:s. I ljuset av svaret på detta skall\r\nvi formulera våra förhandlingspositioner.</pre><pre>Min ambition är, som jag sade, att flertalet\r\nförhandlingspositioner i den mån de inte redan\r\npreciserats tillräckligt skall kunna läggas fast under\r\nden kommande månaden.</pre><pre>Anf. 30  MATS HELLSTRÖM (s):</pre><pre>Herr talman! Det framgår av vad Ulf Dinkelspiel\r\nsäger att förhandlingsrytmen är sådan att\r\nkandidatlandet anger yrkanden om vad man vill ha,\r\nsom särregler, undantag och liknande. Då svarar\r\nEG.</pre><pre>Jordbrukspolitiken är en central fråga. Såvitt jag\r\nförstår har man ännu inte inom regeringen klarat ut\r\nom jordbrukspolitiken när det gäller Norrland skall\r\nförhandlas som en jordbrukspolitisk fråga eller om\r\nstödformerna skall dras in i den regionalpolitiska\r\nförhandlingen. Det är ett avgörande steg vilket man\r\nväljer, också för regionalpolitiken självt.</pre><pre>Då handlar det också, som Ulf Dinkelspiel säger,\r\nom de kriterier EG i nästa steg kan vara beredd att\r\nställa upp för sina stöd. Vi skulle då inte fortsätta\r\nmed vårt eget, utan få del av EG:s stöd.</pre><pre>Vilken väg man här väljer har stor betydelse för\r\nbåde tidsplanen och innehållet för befolkningen i\r\nNorrland. Därför vill jag återigen uppmana\r\nregeringen att så skyndsamt som möjligt delge\r\noppositionen vilken väg man tänker sig, så att vi\r\nkan komma i en dialog med er på den punkten.</pre><pre>Anf. 31  Statsrådet ULF DINKELSPIEL\r\n(m):</pre><pre>Herr talman! Den beskrivning som Mats Hellström\r\nger är alldeles riktig. Det har varit en förberedande\r\ndiskussion med EG-delegationen i denna fråga.\r\nVår förhoppning är att precisera våra\r\nförhandlingspositioner på jordbruksområdet inom\r\nde allra närmaste veckorna.</pre><pre>Anf. 32  PÄR GRANSTEDT (c):</pre><pre>Herr talman! Enligt pressuppgifter lär företrädare\r\ni Sverige för ett av EG:s medlemsländer, nämligen\r\nSpanien, ha uttalat att de förhandlingskrav som\r\nframförts från svensk sida är väl omfattande, och\r\natt detta kan komma att fördröja\r\nförhandlingsprocessen. Det hela skulle bli enklare\r\noch smidigare om Sverige tonade ned sina krav.</pre><pre>Jag tror att det är mycket viktigt att klargöra att ett\r\nbra förhandlingresultat för oss är viktigare än\r\ntidtabellen.</pre><pre>Jag skulle vilja ha en kommentar från statsrådet på\r\nden här punkten. Vad är Sveriges strategi om vi\r\nmöter den typen av reaktioner?</pre><pre>Anf. 33  Statsrådet ULF DINKELSPIEL\r\n(m):</pre><pre>Herr talman! Det är riktigt att Spanien och för\r\növrigt en hel del andra EG-länder har kritiserat\r\nvåra förhandlingskrav och allmänt menat att vi på\r\nflera punkter driver våra krav för långt.</pre><pre>Det är också alldeles klart att hade vi velat ha en\r\nförhandling utan några reaktioner från EG:s sida,\r\nskulle vi inte ha formulerat några förhandlingskrav.</pre><pre>Nu har vi gjort en avvägning av vad som är de\r\ngrundläggande svenska intressen som vi vill slå vakt\r\nom i förhandlingarna. Dessa intressen kommer vi\r\natt slåss för i förhandlingarna.</pre><pre>Det innebär att vi får räkna med att motsidan\r\nkommer att kritisera. Vi kommer säkerligen att\r\nmöta en hel del svårigheter. I slutändan kan det bli\r\nfrågan om ett givande och tagande som i varje\r\nförhandling.</pre><pre>Men för oss är det avgörande att vi får ett bra avtal\r\nsom kan godkännas av svenska folket i en\r\nfolkomröstning. Därför står sakfrågorna, inte\r\ntidsplanen, nu i fokus.</pre><pre>Anf. 34  BENGT HURTIG (v):</pre><pre>Herr talman! Gång på gång har från olika håll\r\nunderstrukits vikten av största möjliga öppenhet\r\nom EG-förhandingarna.</pre><pre>EG-kommissionen har ställt ett antal frågor till den\r\nsvenska regeringen, vilka också har besvarats.\r\nDäremot har regeringen med hänvisning till 2 kap.\r\n1 § i sekretesslagen hemligstämplat dessa frågor.\r\nInte heller riksdagens EG-delegation har fått ta del\r\nav frågorna. Min första fråga är: När avser\r\nregeringen att för riksdagen eller för EG-\r\ndelegationen redovisa de frågor som EG-\r\nkommissionen har ställt?</pre><pre>Eftersom beslut om direktiv och förordningar i EG\r\nnu rullar på i avvaktan på EES-avtalet, fattas dessa\r\nbeslut och förordningar i en annan\r\nberedningsprocess än vad som är avsett i EES-\r\navtalet. Då är det kanske inte rimligt att fatta det\r\nsvenska beslutet om dessa förordningar och\r\ndirektiv på det sätt som EES-avtalet föreskriver\r\nutan att de underställs Sveriges riksdag. Min andra\r\nfråga är därför: Hur avser regeringen att hantera\r\nden s.k. skarv-acquis?</pre><pre>Anf. 35  Statsrådet ULF DINKELSPIEL\r\n(m):</pre><pre>Herr talman! På den första frågan är svaret att\r\nfrågorna liksom svaren har översänts till EG-\r\ndelegationen. Dessutom är de tillgängliga för\r\noffentligheten. Bengt Hurtig är alltså välkommen\r\natt ta del av dem omedelbart efter detta möte, i den\r\nmån han inte har sett dem tidigare, vilket jag förstår\r\natt han inte har gjort.</pre><pre>Den andra frågan som gällde besluten om s.k.\r\nskarv-acquis, dvs. rättsakter, förordningar och\r\ndirektiv som är tänkta att ingå i EES-samarbetet\r\nmen som har tillkommit efter att vi undertecknade\r\navtalet, kommer att behandlas först när EES-\r\navtalet har trätt i kraft. Givetvis följer vi mycket\r\nnoggrant utvecklingen på dessa områden för att se\r\ni vad mån svenska problem kan komma att uppstå,\r\noch vi delger på olika vägar våra synpunkter. Men\r\nde måste beslutas i vanlig parlamentarisk ordning,\r\ndvs. att de i den gemensamma EES-kommittén i\r\nförsta hand beslutas från den dagen avtalet träder i\r\nkraft, eller omedelbart därefter. I den mån de sedan\r\när av den karaktären att de skall föreläggas\r\nriksdagen, kommer de att i sedvanlig ordning\r\nföreläggas riksdagen för beslut.</pre><pre>Anf. 36  LENA KLEVENÅS (s):</pre><pre>Herr talman! Min fråga gäller Maastrichtfördraget.\r\nÄr det som står i fördraget bara skissartade utkast\r\ntill vad som kan komma att ske eller är det ett avtal\r\nsom Sverige måste ställa upp på? Jag vet att\r\nDanmark har fått vissa undantag efter sitt nej i\r\nfolkomröstningen, men som jag uppfattar det kan\r\ndetta inte gälla för Sverige. Jag vill gärna ha\r\nbekräftat eller avfärdat om Maastrichtfördraget i\r\nsin helhet gäller Sverige, eller om vi kommer att\r\nkunna ändra på något i det?</pre><pre>Anf. 37  Statsrådet ULF DINKELSPIEL\r\n(m):</pre><pre>Herr talman! När det gäller Maastrichtavtalet är\r\nden svenska regeringens inställning, stödd av\r\nriksdagen, att Sverige skall förhandla om\r\ndeltagande i Maastrichtfördraget, dvs. fördraget\r\nom europeisk union, så snart detta har godkänts av\r\nEG:s medlemsländer. Jag vill inte utesluta att\r\ndiskussionerna kan påbörjas innan fördraget har\r\ngodkänts av de två återstående medlemmarna,\r\nDanmark och Storbritannien, vilka ännu inte har\r\ngodkänt fördraget. Men när det väl blir aktuellt\r\nkommer detta avtal att bli del av den svenska\r\nförhandlingen.</pre><pre>När det gäller det materiella innehållet i\r\nMaastrichtfördraget om europeisk union, anger det\r\npå en del områden precisa bestämmelser och på\r\nandra områden riktlinjer. Dessa kommer i samma\r\nmån att vara bindande för Sveriges del som för\r\növriga länders del.</pre><pre>De danska undantagen är icke -- jag upprepar\r\nicke -- tillämpliga på andra medlemsländer eller för\r\nden delen kandidatländerna. Vad vi från svensk\r\nsida eftersträvar är att på ett antal områden, som i\r\nförsta hand rör Romfördraget och enhetsakten,\r\nfinna särlösningar, övergångsarrangemang och\r\ntillämpningar som tar hänsyn till svenska intressen.\r\nDessa kommer att bli en del i den svenska\r\növerenskommelsen med EG, men varje land har\r\nsina separata avtal och överenskommelser med EG\r\nvad gäller avsteg från de grundläggande\r\nrättsakterna.</pre><pre>Anf. 38  BIRGITTA HAMBRAEUS (c)</pre><pre>Herr talman! Jag har också en fråga som gäller den\r\ns.k. skarv-acquis. Det isländska alltinget har av\r\nisländska UD presenterats en kommenterad lista\r\növer de förordningar och direktiv som kan bli\r\naktuella om EES-avtalet kommer att gälla.</pre><pre>Jag vet att det i Norge också finns ett stort intresse\r\nav att få del av aktuella rättsakter. Vill statsrådet, i\r\nden öppenhet som statsrådet säger sig företräda,\r\nför Sveriges riksdag presentera en lista över de\r\ndirektiv och förordningar som vi kan komma att få\r\nta ställning till om vi accepterar EES-avtalet? Det\r\nvore bra om detta kunde göras i sådan tid att vi\r\nhinner reflektera över denna innan vi tar ställning\r\ntill den förnyade prövningen av EES-avtalet.</pre><pre>Anf. 39  Statsrådet ULF DINKELSPIEL\r\n(m):</pre><pre>Herr talman! Svaret på den frågan är självfallet ja.\r\nDet har successivt redovisats vilka rättsakter som\r\nkan komma att aktualiseras. Den slutliga\r\navstämningen kan naturligtvis inte göras förrän vi\r\nvet när avtalet träder i kraft. Då kommer vi att\r\ntillsammans med EG upprätta en definitiv lista.\r\nMen vi har en mycket god bild av situationen och\r\ndagsläget. Den har löpande delgivits EG-\r\ndelegationen, och den finns också tillgänglig för\r\nandra.</pre><pre>Anf. 40  INGELA MÅRTENSSON (fp):</pre><pre>Herr talman! Statsrådet inledde med att säga att det\r\när precis två månader sedan förhandlingarna\r\ninleddes. Jag erinrade mig då bilden av den svenska\r\nförhandlingsdelegationen som enbart bestod av\r\nmän. Kommer kvinnor att vara med och\r\nrepresentera Sverige i förhandlingarna? I vilken\r\nutsträckning kommer kvinnorna i så fall att vara\r\nmed?</pre><pre>Anf. 41  Statsrådet ULF DINKELSPIEL\r\n(m):</pre><pre>Herr talman! Svaret på den direkta frågan är ja.\r\nKvinnor kommer inte bara att delta, utan de deltar\r\ni den svenska förhandlingsdelegationen.</pre><pre>Jag kan inte svara på frågan hur proportionerna är.\r\nOmförhandlingarna av EES-avtalet leddes närmast\r\nunder vår chefsförhandlare Frank Belfrage av\r\nPernilla Lindh, som är rättschef i departementet.\r\nHon intar samma centrala roll i de nuvarande\r\nförhandlingarna. Men frågan om den exakta\r\nfördelningen i delegationen, som består av flera\r\nhundra personer, kan jag inte svara på.</pre><pre>Anf. 42  BERIT LÖFSTEDT (s):</pre><pre>Herr talman! Jag vet inte, statsrådet Dinkelspiel,\r\nom jag hörde fel när jag lyssnade till statsrådets\r\ninledning, men man kunde konstatera att det var\r\nproblem när det gällde att bära med sig\r\növergångsbestämmelserna från EES-avtalet på\r\nmiljöområdet. Jag vill fråga om parterna har känt\r\npå varandra på detta område. Det är oerhört\r\nväsentligt att vi just klarar ut detta. En del är ju\r\nomförhandlingspunkter medan en annan är kanske\r\nmer definitiva. Jag skulle vilja ha en kommentar till\r\nom ni har kommit någon vart, och i så fall vari de\r\nvärsta problemen ligger.</pre><pre>Jag vill också ställa en detaljfråga, som några av oss\r\nhar mött när vi har rest i landet i EG-\r\ndelegationssammanhang. Den gäller lastbilarnas\r\nlängd. Vad görs i den frågan?</pre><pre>Anf. 43  Statsrådet ULF DINKELSPIEL\r\n(m):</pre><pre>Herr talman! På den första frågan gäller att vår\r\nambition, på några undantag när, då\r\növergångslösningarna slutar gälla 1995, är att\r\növerföra särlösningar och övergångsarrangemang --\r\njag kan ta miste på om det är något undantag -- till\r\nett framtida avtal om medlemskap. Vi har\r\npreciserat våra förhandlingskrav på flera punkter. I\r\nandra delar kommer vi att göra detta. Det är\r\nnaturligtvis alltid ett problem i den meningen att\r\ndet blir en ny förhandlingsfråga. Jag vågar inte\r\nvärdera möjligheten att få igenom detta, eftersom\r\nEG-sidan ännu inte har formulerat sitt motbud på\r\nde olika punkterna. Det är trots allt bara åtta\r\nveckor sedan förhandlarna för första gången\r\nmöttes. Det tar viss tid för tolv länder att formulera\r\nen uppfattning. Men låt mig säga så mycket som att\r\nvi anser att vi har mycket torrt på fötterna i denna\r\nfråga, vilket gör att vi bör ha en mycket god\r\nförhandlingsposition.</pre><pre>Herr talman! När det gäller 24-meters lastbilar skall\r\nvi slåss för att få behålla dem i Sverige. Vi är väl\r\nmedvetena om problemen. Det finns ännu ingen\r\nEG-bestämmelse, vilket gör att frågan inte har\r\ntagits upp i förhandlingarna.</pre><pre>Anf. 44  HADAR CARS (fp):</pre><pre>Herr talman! Den sista frågan här i dag gällde just\r\nlastbilarna. Vid de besök som EG-delegationen gör\r\ni olika län för att informera sig om länets\r\nsynpunkter på målen för förhandlingarna, är det en\r\nfråga som återkommer med väldigt stor\r\nregelbundenhet. Det gäller oron för att vi i Sverige\r\ninte skall få fortsätta att köra med lastbilar som är\r\n24 meter långa, eftersom EG icke ännu har ett\r\nbeslut men ett förslag med innebörden att högsta\r\ntillåtna längden på lastbilar skulle vara 18 meter.\r\nDetta skulle kunna få betydande konsekvenser inte\r\nbara ekonomiskt, utan också för miljön i Sverige.</pre><pre>Hur ligger denna fråga till? När tas den upp i\r\nförhandlingarna? Det har inte fattats något beslut\r\ni EG. Följaktligen finns inget direktiv att hantera.\r\nSamtidigt är vi medvetna om att denna oro finns.\r\nKan statsrådet ge det lugnande beskedet att vi inte i\r\ndetta avseende behöver riskera några förändringar\r\nnär det gäller längden på de svenska lastfordonen?</pre><pre>Anf. 45  Statsrådet ULF DINKELSPIEL\r\n(m):</pre><pre>Herr talman! Jag är glad för att Hadar Cars tog upp\r\ndenna fråga. Därmed får jag tillfälle att utveckla\r\nmitt svar till Berit Löfstedt.</pre><pre>Sakläget är det att intill för två månader sedan hade\r\nvi av den dåvarande kommissionsledamoten van\r\nMiert klara uttalanden av innebörden att man inte\r\navser att gå vidare med tankarna på en\r\nharmonisering av bestämmelserna så, att alla\r\nlastbilar skall vara mindre än 18 meter långa. Nu\r\nvet vi att man diskuterar detta internt inom\r\nkommissionen. Något förslag har ännu inte\r\nantagits. Det finns alltså inga EG-beslut på det här\r\nområdet.</pre><pre>Vi har på olika sätt, kommunikationsministern, jag\r\nsjälv och många medarbetare till oss, framfört våra\r\nmycket starka reservationer mot en bestämmelse\r\nav den här karaktären. En begränsning av\r\nlastbilslängden till 18 meter skulle, som Hadar Cars\r\npåpekade, få mycket allvarliga återverkningar för\r\nframför allt skogsindustrin.</pre><pre>Vår förhoppning i första hand är -- jag vill inte\r\nutesluta det -- att man inte kommer att gå vidare\r\nmed ett sådant förslag från kommissionens sida.\r\nSkulle man göra det och det utvecklades till ett\r\ngemensamt EG-förslag, måste vi utverka ett\r\nundantag på denna punkt för svensk del. Förslagen\r\nkommer i formell mening inte upp i förhandlingar\r\nförrän det föreligger en gemensam EG-\r\nbestämmelse på detta område. Vår förhoppning är\r\natt vi skall kunna mota Olle i grind. Om han slinker\r\nin, skall vi se till att hantera detta i förhandlingarna.</pre><pre>Överläggningen var härmed avslutad.</pre><pre>\r\n10 §  (forts. från 8 §)Övergripande kulturfrågor,\r\nallmän kulturverksamhet m.m. (forts. KrU17,\r\nKrU18, KrU19, KrU21 och KrU23)</pre><pre>Anf. 46  ÅKE GUSTAVSSON (s) replik:</pre><pre>Herr talman! Kulturministerns anförande är väl\r\ninte mycket att kommentera. Jag vill bara göra\r\nnågra klarlägganden.</pre><pre>Vi har alltså fått vänta ett år i onödan på denna\r\nutredning. De komplikationer som nu är föremål\r\nför diskussion hade inte behövt uppstå, om\r\nregeringen omedelbart hade följt riksdagens beslut.</pre><pre>Jag konstaterar att kulturministern från talarstolen\r\ninte säger ett ord om att hon tänker obstruera emot\r\nriksdagsbeslutet. Eftersom jag är en vänlig själ, i\r\nmotsats till en gammal räv, tolkar jag detta så att\r\nkulturministern inte tänker obstruera när det gäller\r\nriksdagsbeslutet.</pre><pre>I den speciella mission som kulturministern har\r\nriktat till Ny demokrati har man påstått att jag har\r\nspringer omkring och lurar människor. Det är inte\r\nsant. Så är det inte. Utskottsmajoriteten skriver\r\nföljande:</pre><pre>''För att utredningarna skall kunna arbeta effektivt\r\nbör de vara av begränsad storlek. Den\r\nparlamentariska representationen i varje utredning\r\nbör inte överstiga sex personer. Då det gäller valet\r\nav partiföreträdare förordar utskottet att --\r\nsammantaget -- samtliga i riksdagen företrädda\r\npartier ges representation i utredningarna, varvid\r\nhänsyn bör tas till mandatfördelningen i riksdagen.\r\nUtskottet förutsätter att samråd sker med\r\nriksdagspartierna om fördelningen mellan\r\npartierna av ledamöter i de tre parlamentariska\r\nutredningarna.''</pre><pre>Om det är 18 platser som skall fördelas innebär det\r\natt Moderaterna får fyra, kanske t.o.m. fem,\r\nplatser och Socialdemokraterna åtta.\r\nSocialdemokraterna och Moderaterna kan, med\r\ndenna skrivning, ge en hygglig representation för\r\nde mindre partierna. Dit räknar jag också\r\nFolkpartiet -- det är väl nu ett ännu mindre parti\r\nenligt opinionssiffrorna.</pre><pre>Nu har vi sett en ny sida hos Birgit Friggebo, vilket\r\ngläder mig. När jag ser henne närma sig Simon\r\nLiliedahl är det närmast så att hon -- i stället för att\r\njämföras med räv -- spinner som en kelsjuk katt.\r\nDet är en egenskap som vi hittills inte sett så ofta\r\nfrån kulturministerns sida. Jag hoppas att vi får se\r\ndet fler gånger.</pre><pre>Anf. 47  Kulturminister BIRGIT FRIGGEBO\r\n(fp):</pre><pre>Herr talman! Det finns ännu inte något\r\nriksdagsbeslut, så det finns ingenting att följa eller\r\nobstruera emot.</pre><pre>Det är alldeles uppenbart att Åke Gustavsson vid\r\nde förhandlingar som har varit mellan Ny\r\ndemokrati och Socialdemokraterna har förespeglat\r\nNy demokrati någonting som inte kommer att ske --\r\nom riksdagen skulle fatta ett beslut och man skulle\r\nfölja detta -- nämligen att Ny demokrati skall få\r\ndelta i samtliga fyra utredningar som Ny demokrati\r\noch Socialdemokraterna tillsammans önskar. Det\r\när inte så. Ny demokrati har inte den basen att det\r\nkan få så många ledamöter med tanke på den\r\nbegränsning som anges, att det skall vara 18\r\nledamöter, högst sex ledamöter i varje. Däremot\r\nkommer Socialdemokraterna att se till att bli väl\r\nrepresenterade för att det skall vara exakt\r\nproportionalitet.</pre><pre>Jag kan inte dra någon annan slutsats än den att Ny\r\ndemokrati, för att få tillfredsställt önskemålet om\r\natt få utreda kulturturismen som man ganska ofta\r\nåterkommer till, gått med på skrivningen om hur\r\nsammansättningen i utredningarna borde vara. Då\r\nhar jag upplyst Ny demokrati om att det i\r\nutredningsuppdraget inom ramen för den stora\r\nparlamentariska utredningen ingår att göra\r\nsärskilda studier vad avser kulturen som\r\ntillväxtfaktor, där ju turismen är en mycket stor del.\r\nDet får man förmodligen fortare fram om man gör\r\ndet inom ramen för den stora utredningen än om\r\nman skulle tillsätta en ny parlamentarisk utredning\r\nmed nya direktiv, nya ledamöter och nytt\r\nsekretariat.</pre><pre>Dessutom står det att utredningen i så fall skall\r\ngenomföras under april månad, vilket innebär en\r\nhel månad till av förseningar. Jag kan medge att\r\ndirektiven inte kommit så särskilt snabbt, men å\r\nandra sidan har de prisats från hela\r\nkulturbranschen. Innehållet i direktiven är mycket\r\nväl avvägt.</pre><pre>Det är inte så att man tidigt får in breda\r\nparlamentariska synpunkter, om man genomför\r\nparlamentariska utredningar av allt detta. Det var\r\nvad Åke Gustavsson sade i sitt tidigare inlägg. Det\r\ngäller bara Socialdemokraterna, som kommer att\r\ndelta i samtliga utredningar. De kommer att få\r\nsköta sin samordning. De andra partierna blir inte\r\nrepresenterade överallt. Då är det viktigt att man\r\nkan göra sammanvägningar vid ett och samma\r\ntillfälle i den stora parlamentariska utredningen.</pre><pre>Det finns ännu inget riksdagsbeslut. Min\r\nförhoppning är fortfarande att nydemokraterna\r\nskall inse att de kanske förletts under\r\ndiskussionerna med Socialdemokraterna.</pre><pre>Anf. 48  ÅKE GUSTAVSSON (s) replik:</pre><pre>Herr talman! Hälften prutar Birgit Friggebo\r\ngenast. Förut beskylldes jag för att ha lurat Ny\r\ndemokrati, nu har Ny demokrati kanske förletts i\r\ndetta sammanhang. Jag skall inte än en gång citera\r\nur utskottets betänkande, för allt står att läsa där.\r\nJag har också antytt att Socialdemokraterna är\r\nberedda att avstå från någon plats för att få\r\nproportionalitet. Detta säger jag till protokollet\r\nfrån talarstolen, och det har jag sagt också i andra\r\nsammanhang.</pre><pre>Jag är glad över att kulturministern nu säger att det\r\ninte finns något riksdagsbeslut som det finns\r\nanledning att obstruera emot. God morgon och\r\nvälkommen i diskussionen om detta, kan man\r\nmöjligen säga. I förra veckan fick kulturministern\r\nen bakläxa av utskottet, som bl.a. ansåg att de av\r\nhenne tillsatta utredningarna om Riksteatern och\r\nmuseiverksamheten bör vara parlamentariska,\r\nvilket Birgit Friggebo inte tänker bry sig om. Då\r\nsade Birgit Friggebo: ''Det ser jag ingen anledning\r\ntill. Utredningarna är redan tillsatta. Regeringen\r\nbestämmer själv hur den bereder sina ärenden.''</pre><pre>Där kan man se hur den parlamentariska praxisen\r\när. Nu tonar Birgit Friggebo ner detta. Det tycker\r\njag är alldeles utmärkt.</pre><pre>Birgit Friggebo försöker göra en affär av det hela\r\noch säger att Socialdemokraterna har förhandlat\r\nmed Ny demokrati, som därmed har blivit lurat. Jag\r\nhar en mycket enkel -- det är möjligt att Birgit\r\nFriggebo anser den vara primitiv -- uppfattning om\r\nhur man skall behandla företrädare för politiska\r\npartier. Jag har nämligen den uppfattningen att de\r\npolitiska partier som finns i riksdagen är valda av\r\nsvenska folket och också skall behandlas utifrån\r\ndetta. Därmed innebär det att man skall kunna vara\r\nöppen mot alla partier, t.o.m. mot Folkpartiet och\r\nkulturministern själv.</pre><pre>Anf. 49  Kulturminister BIRGIT FRIGGEBO\r\n(fp):</pre><pre>Herr talman! Jag är litet förvånad över att Åke\r\nGustavsson är så störd av att jag påpekar att det\r\nfinns en överenskommelse mellan Ny demokrati\r\noch Socialdemokraterna, att man har förhandlat i\r\nutskottet. Jag betraktar det som en normal\r\nverksamhet att utskottets ledamöter från olika\r\npartier ibland kommer överens om olika saker.\r\nMen Åke Gustavsson är tydligen väldigt störd av\r\ndetta faktum.</pre><pre>Jag kan inte förstå annat än att Ny demokrati har\r\nvilseletts, eftersom den beskrivning som ges av vad\r\nsom skall hända inte kan uppnås. Ny demokrati\r\nkommer inte att bli representerat överallt.</pre><pre>Nu antyder Åke Gustavsson att han är beredd att\r\ngå ifrån sin skrivning i utskottet och ge några platser\r\ntill Ny demokrati. Det finns liksom ingen gräns för\r\nÅke Gustavssons strävan efter att vara\r\ncentralpersonen, domdera och bestämma exakt hur\r\nsaker och ting skall gå till. Åke Gustavsson känner\r\nväl till fördelningen mellan parlamentet och\r\nregeringen när det gäller beredning av\r\nregeringsärenden.</pre><pre>Jag tycker att utskottsminoriteten i sina skrivningar\r\npå ett mycket förtjänstfullt sätt har beskrivit vad\r\nsocialdemokratiska regeringar tidigare har kommit\r\nmed till riskdagen. Utskottsminoriteten beskriver\r\nalltså hur beredningsansvaret har sett ut.</pre><pre>I den internationella Kulturturismutredningen\r\nfinns det skrivningar som jag tycker är litet\r\nförvånande. Man säger att den stora utredningen\r\ninte kommer att hinna med sin uppgift, och att den\r\nmåste avlastas. Då vill jag påstå att man inte känner\r\nIngemar Mundebo som ordförande. Det här\r\narbetet kommer mycket väl att hinnas med. Det\r\nkommer dessutom att bli fråga om ett\r\ndubbelarbete, eftersom ju de internationella\r\nfrågorna -- som jag tidigare sade -- så\r\nutomordentligt väl hänger samman med\r\nkulturpolitiken i stort i Sverige.</pre><pre>Andre vice talmannen anmälde att Åke Gustavsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 50  ELISABETH PERSSON (v) replik:</pre><pre>Herr talman! Det känns litet avslaget nu, men jag\r\nvill ändå beröra en sak som kulturministern tog upp\r\nföre avbrottet. Det gäller -- om jag förstod det\r\nrätt -- en utredning som man har gjort på\r\nSocialdepartementet, som visar att villkoren när\r\ndet gäller kulturutbud för barn och ungdomar\r\nstadigt har blivit bättre. Det är möjligt att det går\r\natt visa. Men sedan fortsätter kulturministern med\r\natt säga att det inte är pengarna som är problemet.\r\nJag är rädd att pengarna är ett stort problem. Om\r\nvi skall kunna bevara ett vettigt kulturutbud och se\r\ntill att barn och ungdomar kan leva ett rikt och väl\r\nfungerande kulturellt liv, är det pengarna som är\r\nproblemet.</pre><pre>Fria teatergrupperna stod tidigare för ca 80 % av\r\nbarnteaterutbudet i det här landet. Nu är det inte\r\nanslaget till fria teatergrupper som vi skall behandla\r\ni dag -- det kommer vi att göra längre fram. Men jag\r\ntror att det finns en stor risk för att framför allt de\r\nfria teatergruppernas verksamhet för barn och\r\nungdomar kommer att vara i farozonen, om de inte\r\nfår större resurser till sitt förfogande. Kommunerna\r\nhar inte längre pengar till att beställa\r\nföreställningar av dessa teatergrupper. Man kan\r\nklart se en nedgång under det senaste året. Jag vill\r\nför övrigt fråga när den här sammanställningen,\r\nsom kulturministern hänvisade till, var gjord. Kan\r\ndet vara så, att det är två tre år gamla siffror som\r\nligger till grund för det hela? I så fall har\r\nverkligheten nu blivit helt annorlunda.</pre><pre>Det är i detta perspektiv som vi har försökt att i\r\nnågon mån bekymra oss om den fortsatta\r\nutvecklingen och säkerställa den genom att bl.a.\r\nföreslå att det skall satsas 7 nya miljoner för\r\nkulturverksamhet i skolan. Jag tror att det\r\npengarna som är problemet. Vi måste lära oss att\r\ninse att det kostar att säkerställa en vettigt\r\nfungerande kulturverksamhet, både för barn och\r\nför ungdomar.</pre><pre>Det är dess värre på många områden som man\r\nmåste sätta in krafter. Det behövs rejäla motkrafter\r\ntill det genomkommersialiserade -- jag vill inte\r\nkalla det för kultur -- underhållningsutbud som\r\nerbjuds våra ungdomar. Jag tror att vi är överens\r\nom att dessa motkrafter inte får vara allenarådande\r\ni barnens och ungdomarnas verklighet.</pre><pre>Anf. 51  Kulturminister BIRGIT FRIGGEBO\r\n(fp):</pre><pre>Herr talman! Den utredning som jag hänvisade till\r\när daterad den 24 februari i år. Jag tror att den\r\npresenterades den 1 mars. Det är alltså Statens\r\nkulturråd som på uppdrag av barnministern, dvs.\r\nsocialministern, har gjort en utvärdering som heter\r\nBarns och ungdomars kultur. Jag läser direkt ur\r\nutvärderingen:</pre><pre>De fria teatergruppernas verksamhet för barn och\r\nungdom har inte minskat under 1992. Antalet\r\nförsålda föreställningar ökade under hösten 1992 i\r\nförhållande till våren 1992. Teatergrupperna räknar\r\noptimistiskt med att våren 1993 inte kommer att\r\ninnebära försämringar.</pre><pre>Vidare står det -- detta är alltså ingenting som jag\r\nhar hittat på:</pre><pre>Det största problemet för kulturinstitutionerna och\r\norganisationerna hittills är dock inte pengarna,\r\nutan de pågående omorganisationerna i\r\nkommunerna, decentraliseringen och\r\nuppsplittringen av resurserna.</pre><pre>Jag sade tidigare att det inom kulturinstitutionerna\r\nfinns en stark oro inför den fortsatta utvecklingen.\r\nDet är här vi politiker kommer in för att se till att\r\ndenna oro inte besannas i verkligheten. Och då\r\nfinns det två saker som vi kan göra: dels att se till\r\natt pengarna finns kvar, och gärna att de ökas på\r\nsåsom regeringen gör när den föreslår ytterligare 3\r\nmiljoner till barn- och ungdomskultur, dels att man\r\när mycket vaksam inför vad som nu händer, när det\r\npågår en -- enligt min mening -- mycket önskvärd\r\ndecentralisering ute i kommunerna. Det kan finnas\r\nvissa sektorer, där en decentralisering är till\r\nnackdel, eftersom resurserna sprids ut på så många\r\nolika händer som kanske inte har sakkunskap att\r\nhantera dem. Då får vi göra en liten tillbakagång\r\noch se till att organisationerna verkligen\r\nsäkerställer att barn och ungdomar får tillgång till\r\nkultur, både på sin fritid och i skolan.</pre><pre>Det är viktigt att vi inte bygger våra olika politiska\r\nuppfattningar, och framför allt inte våra politiska\r\nbeslut, på tro utan på faktiskt vetande. Det är också\r\nviktigt att inte alltid svärta ner verksamheter och\r\ntro att allting är negativt. Det finns faktiskt mycket\r\nsom är positivt, i det här fallet till fromma för barn-\r\noch ungdomskulturen. Jag pekade också på att det\r\nenligt utredningen brister i fantasin när det gäller\r\natt nå framför allt barn, ungdomar och tonåringar.\r\nHär finns det verkligen utrymme för förslag.</pre><pre>Anf. 52  ELISABETH PERSSON (v) replik:</pre><pre>Fru talman! Jag tror att vi allihop är rätt trötta efter\r\nen lång debatt. Jag skall därför vara kortfattad.</pre><pre>Jag delar kulturministerns uppfattning att det nu\r\ngäller att säkerställa verksamheter och se till den\r\nfortsatta utvecklingen. Det tror jag att vi är överens\r\nom. Men jag kan inte se att det skulle vara att\r\nsvartmåla verkligheten, om man särskilt bekymrar\r\nsig om barn- och ungdomskulturen. Ibland\r\ndiskuterar vi här i kammaren utifrån kanske ganska\r\nsnäva perspektiv. Alla -- och också\r\nkulturministern -- är övertygade om att villkoren\r\nför barn och ungdomar är oerhört olika. Detta\r\nframgår väldigt tydligt när man tittar på vilka\r\nmöjligheter till ett kulturliv över huvud taget som\r\nmånga barn och ungdomar har. Detta om\r\nnågonting är verkligen en klassfråga. Om man tittar\r\nbakom alla siffror, skulle man dess värre se att\r\nmånga barn och ungdomar i själva verket aldrig ens\r\nkommer i närheten av det som vi kallar för\r\nkulturfrågor och som vi nu diskuterar. Det är\r\nmånga som under hela sin skoltid aldrig får\r\nmöjlighet att bevista en riktig teaterföreställning,\r\nbara för att ta ett exempel.</pre><pre>Slutligen tror jag att vi är överens om de stora\r\nprinciperna. Sedan är det fråga om vad det är värt\r\natt satsa för att säkerställa dagens situation. Jag\r\ntycker inte att vi i Vänsterpartiets förslag på något\r\nsätt svartmålar situationen, utan tvärtom.</pre><pre>Anf. 53  SIMON LILIEDAHL (nyd) replik:</pre><pre>Fru talman! Birgit Friggebo anser att jag har blivit\r\nutsatt för rävspel av Åke Gustavsson, trots att jag\r\nsjälv kanske har en och annan räv bakom örat. Den\r\nröda räven, Åke Gustavsson, rev en annan räv.</pre><pre>Birgit Friggebo tror att det har försiggått\r\nförhandlingar mellan Åke Gustavsson och mig. Det\r\när att säga för mycket. Som ny i utskottet har jag\r\nbara ställt vissa frågor efter att ha läst de mycket\r\nförsenade direktiven till utredningar, som\r\ndepartementet har utfärdat. Svaren på mina frågor\r\nhar delvis uteblivit. Utan direkt kontakt med\r\ndepartementet -- tyvärr -- har jag fått dra mina egna\r\nslutsatser.</pre><pre>I dag har jag emellertid -- och det är jag tacksam\r\nför -- fått många intressanta synpunkter från\r\nkulturministern. Vi hade ju ett gott samarbete i\r\nfråga om privatradion, men ''radiovågorna'' oss\r\nemellan tycks ha svikit oss beträffande framför allt\r\nteater- och museiutredningarna.</pre><pre>Jag börjar nu äntligen att förstå -- oskuldsfull som\r\njag har varit -- att de två diskuterade utredningarna\r\nväl så mycket handlar om partitaktik som om hur\r\nman praktiskt skall lösa vissa frågor, såsom jag hade\r\nvelat ha det.</pre><pre>Med de sparsamma informationer som jag har\r\nerhållit har jag gjort bedömningen att små,\r\nvälbestyckade utredningar skulle ge bättre och\r\nsnabbare resultat än specialutredare, som i alla fall\r\nmåste omge sig med experter. Specialutredaren\r\nbeträffande Radio TV-beredningen fick ju lämna\r\növer sitt arbete till en parlamentarisk beredning,\r\ndärför att vissa huvudfrågor från början ej var lösta.</pre><pre>Jag tror alltså fortfarande att kunniga\r\nparlamentariker bör föras in i\r\nutredningsmaskineriet så snabbt som möjligt.\r\nDäremot har jag förstått att det blir svårt för mig att\r\nförsöka reformera riksdagens långsamma och\r\nkomplicerade utredningssystem.</pre><pre>Anf. 54  Kulturminister BIRGIT FRIGGEBO\r\n(fp):</pre><pre>Fru talman! I och för sig har jag ingenting emot\r\nrävar, inte ens om de är röda, för det är de ju oftast.\r\nJag har en gång själv avbildats av EWK som räv.\r\nDet var en mycket fin bild.</pre><pre>Simon Liliedahl säger att han vill ha en praktisk\r\nlösning. Den uppläggning som regeringen valde för\r\nutredningsverksamheten hade just som\r\nutgångspunkt att den skulle vara praktisk. Men den\r\nbehöver också en parlamentarisk förankring,\r\nframför allt när det gäller de långsiktiga\r\nstrukturfrågorna.</pre><pre>Det är bakgrunden till att vi har enmansutredare\r\nsom får något kortare tid på sig att ta itu med delvis\r\nakuta frågor när det gäller teatern och museerna.\r\nParlamentarikerna får litet längre tid på sig med de\r\nlångsiktiga, strukturella frågorna och med de\r\nmycket stora utmaningar som det innebär att lägga\r\nupp riktlinjer för kanske både 10 och 20 år fram i\r\ntiden.</pre><pre>Simon Liliedahl sade att han kanske hade lärt sig\r\nnågot om den partipolitiska verksamheten. Ja, jag\r\ntror att det den här gången kanske har varit en\r\nnyttig skola. Det är naturligtvis ganska trevligt för\r\nen opposition om man kan komma överens och\r\nförsöka att ändra på regeringens uppläggning. Det\r\nhar man som en fjäder i hatten. Det tror jag att alla i\r\ndenna kammare kan intyga. Men det känns mycket\r\nbättre om det är i någon stor och viktig fråga, som\r\nhar betydelse för samhällsutvecklingen i Sverige.\r\nJag är övertygad om att denna fråga, om huruvida\r\nman skall ha parlamentariska utredningar eller inte\r\noch om man skall splittra frågan på ytterligare\r\nutredningar eller inte, inte bidrar till att göra\r\nSverige till ett kulturpolitiskt bättre land.</pre><pre>Anf. 55  SIMON LILIEDAHL (nyd) replik:</pre><pre>Fru talman! Jag har gett mina synpunkter, Birgit\r\nFriggebo. Jag kan bara än en gång beklaga att jag i\r\ndet här speciella fallet inte har haft några kontakter\r\nmed Kulturdepartementet. Men nu är saker och\r\nting som de är.</pre><pre>Jag har försökt att göra bästa möjliga av den här\r\nsituationen. Jag tror fortfarande på de av oss\r\nföreslagna parlamentariska utredningarna. Vare sig\r\nvi är med eller inte skall vi i alla fall på vårt sätt,\r\nmed den bestyckning som vi har i riksdagen i de här\r\nspeciella frågorna, försöka att snabbt föra\r\nutredningarna till det för Sverige bästa resultatet.</pre><pre>Anf. 56  Kulturminister BIRGIT FRIGGEBO\r\n(fp):</pre><pre>Fru talman! Chansen att rätta till detta finns\r\nfaktiskt fortfarande. Riksdagen har ännu inte\r\ntryckt på knapparna. Det bästa möjliga går\r\nfortfarande att åstadkomma genom att Ny\r\ndemokrati ställer upp bakom regeringens\r\nuppläggning.</pre><pre>Skulle man genomföra det andra upplägget, skulle\r\ndet faktiskt innebära ytterligare förseningar. Om\r\njag förstod det rätt lade Simon Liliedahl, bl.a. på\r\ngrund av sin erfarenhet från näringslivet, mycket\r\nstor vikt vid att detta skulle ske snabbt.</pre><pre>Anf. 57  INGEGERD SAHLSTRÖM (s):</pre><pre>Fru talman! Jag vill börja med att instämma i de\r\nreservationsyrkanden som gjorts av Åke\r\nGustavsson. Jag vill dessutom yrka bifall till\r\nreservation nr 6 till kulturutskottets betänkande 18\r\noch till den socialdemokratiska reservationen till\r\nkulturutskottets betänkande 21.</pre><pre>Sedan vill jag gärna säga några ord om\r\nkonstbildning. Genom att Konstfrämjandets\r\nriksorganisation gått i konkurs har anslaget för\r\nkonstbildande insatser minskat drastiskt. Det är\r\nbara att beklaga att man på Kulturdepartementet\r\ntydligen inte har haft riktigt klart för sig att\r\nKonstfrämjandet också har bestått av ett antal\r\ndistriktsorganisationer. Av dessa finns de flesta\r\nkvar och de planerar naturligtvis att fortsätta sin\r\nuppsökande verksamhet.</pre><pre>Under många år har Konstfrämjandet tillsammans\r\nmed andra organisationer bedrivit den här\r\nverksamheten runt om i Sverige. Organisationerna\r\nhar genom distrikten nått ut med god bildkonst i\r\nalla delar av vårt land.</pre><pre>Tillsammans med Konstfrämjandet har de\r\nsamlingslokalägande organisationerna ordnat\r\nkonstutställningar från Ystad till Haparanda. I\r\nFolkets hus och bygdegårdar har människor kunnat\r\nmöta konstnärer och deras verk. Intresset för\r\nbildkonst har ökat, och jag anser att vi måste verka\r\nför och ta ansvar för att göra bildkonsten tillgänglig\r\nför så många som möjligt.</pre><pre>De samlingslokalägande organisationerna, liksom\r\nKonstfrämjandets distriktsorganisationer vill\r\nfortsätta med sin verksamhet. Det är, fru talman,\r\nbara att beklaga att det har funnits en okunskap om\r\natt konstbildningsanslaget smält samman, trots att\r\nkunskapen, förmågan och intresset för\r\nkonstbildande verksamhet finns kvar.</pre><pre>Vi socialdemokrater vill tillskjuta 3 miljoner\r\nkronor för den här verksamheten.</pre><pre>Fru talman! Genom den överenskommelse som har\r\ngjorts gällande ROT-programmet har, som Alwa\r\nWennerlund tidigare sade, 15 miljoner kronor\r\navsatts i bidraget för konstnärlig utsmyckning i\r\nbostadsområden. Det här är glädjande ur många\r\nsynpunkter. Det kommer bl.a. att öka\r\ninkomstmöjligheterna för en yrkeskår som kanske\r\nhör till de mest utsatta i dag, nämligen\r\nbildkonstnärerna.</pre><pre>Av tidigare erfarenhet vet vi att den\r\ninformationskampanj som bedrevs genom\r\nprojektet Konst där vi bor stimulerade till\r\nigångsättande av den konstnärliga utsmyckningen i\r\nbostadsområdena. Vi socialdemokrater tycker att\r\nett nytt konst-där-vi-bor-projekt skall startas, så att\r\nså många konstnärer som möjligt, så snart som\r\nmöjligt, skall kunna erbjudas arbete och på så sätt\r\nberika bostadsområdena med vardagskonst som vi\r\nalla uppskattar. Jag tycker att det är litet synd att\r\nAlwa Wennerlund inte riktigt har klart för sig vad\r\nkonst-där-vi-bor-projektet innebär.</pre><pre>Fru talman! Jag vill också tala litet grand om\r\nbiblioteken. Det är min bestämda uppfattning att\r\ndet snarast borde tillsättas en parlamentarisk\r\nutredning med uppgift att precisera målet för en\r\nnationell bibliotekspolitik och att pröva\r\nförutsättningarna för att införa en bibliotekslag av\r\ndet slag som finns överallt i de andra nordiska\r\nländerna.</pre><pre>Jag upprepar det som jag tidigare har sagt från den\r\nhär talarstolen. Frågan om ett fungerande\r\nbibliotekssystem i Sverige är inte bara en\r\nkommunal, utan i allra högsta grad en nationell\r\nangelägenhet. Tillgång till böcker på våra bibliotek\r\nrunt om i landet är en viktig del av vad jag skulle\r\nvilja kalla för yttrandefrihetens infrastruktur.</pre><pre>Genom de uppbyggda bibliotekssystem som vi har\r\näger alla människor rätt att låna böcker från alla\r\nfolkbibliotek. Tack vare vårt fjärrlånesystem har vi\r\ntillgång till en kulturell allemansrätt, där vi genom\r\nböckerna kan plocka kunskap och information. Jag\r\nser det som att folkbibliotekens verksamhet i dag\r\nriskerar att urholkas.</pre><pre>Elisabeth Persson nämnde tidigare att man har fått\r\nrapporter om att det t.o.m. ute i landet diskuteras\r\nnedläggning av länsbibliotek. Det får inte ske. Om\r\nså viktiga länkar i vår bibliotekskedja skulle brytas\r\nav, bryts också vårt fjärrlånesystem sönder.</pre><pre>Men det sker söndring också på annat sätt. Jag\r\nanser att när idébundna organisationer tar över\r\ndriften av bibliotek, vilket tyvärr redan är ett\r\nfaktum, upphör biblioteken att vara folkbibliotek.\r\nJag förstår dessa ideella organisationer som så att\r\nsäga vill rädda biblioteken. Men folkbiblioteken är\r\nneutrala och neutralitet kan man aldrig kräva av en\r\nidébunden organisation.</pre><pre>Jag vill värna om det neutrala bibliotekssystemet.\r\nJag undrar vad Alwa Wennerlund, som har\r\nföreträtt regeringspartierna i den här frågan, har\r\nför åsikt när det gäller de neutrala folkbiblioteken.\r\nSkall våra folkbibliotek fortsätta att vara neutrala\r\neller ej?</pre><pre>Jag förstår inte riktigt, Alwa Wennerlund, varför\r\nman skall ha så svårt att vilja påskynda en utredning\r\nom en eventuell bibliotekslag.</pre><pre>Avvecklingen av arbetsplatsbiblioteken har\r\nnämnts. 140 stycken arbetsplatsbibliotek har\r\nförsvunnit.</pre><pre>Jag tycker att det är beklagligt att man nu flyttar\r\ndessa pengar från anslaget till arbetsplatsbibliotek\r\ntill andra anslagsposter. Det är verkligen att ge fel\r\nsignal. För oss socialdemokrater, som vet vad\r\narbetsplatsbiblioteken har betytt och betyder, är\r\ndet en självklarhet att möjligheterna till stöd skall\r\nfinnas också i fortsättningen.</pre><pre>Alwa Wennerlund talade om nya spännande\r\nverksamhetsformer. När det gäller de 3 miljonerna\r\ntill anslaget arbetsplatsbibliotek, finns det\r\nmöjligheter att verka för nya spännande\r\nverksamheter inom biblioteken.</pre><pre>Anf. 58  ELISABETH FLEETWOOD (m)\r\nreplik:</pre><pre>Fru talman! Det är inte första gången som Ingegerd\r\nSahlström och jag debatterar bl.a. biblioteken. Vi\r\när ju i grund eniga om bibliotekens betydelse. Jag\r\nhopppas att vi inte skall behöva föra en debatt om\r\ndet. Det tycker jag är, höll jag på att säga, under\r\nvår värdighet. Vi vet vad biblioteken betyder i fråga\r\nom bildning, utbildning, folkbildning och mycket\r\nannat, som informationscentraler över huvud taget.</pre><pre>Däremot är vi oeniga när det gäller en\r\nbibliotekslag. Vi är oeniga om den grund som vi alla\r\nhade kommit fram till förra gången som en\r\nbiblioteksutredning var tillsatt. Jag hade själv\r\nförmånen att tillhöra denna utredning. Alla partier\r\nsom ingick i den utredningen, utom dåvarande vpk,\r\nkom då fram till att en bibliotekslag inte gynnade\r\nbiblioteksverksamheten. Vi har inte funnit\r\nanledning att ändra oss på den punkten.</pre><pre>Anledningen till att vi säger nej är helt enkelt att vi\r\ninte tror att biblioteken skulle gynnas av en\r\nbibliotekslag. Man har från flera håll sagt att en\r\nsådan skulle kunna verka som en minimilag, att\r\nman från kommunernas sida skulle säga att man har\r\nuppfyllt de krav som ställs i lagen. Men en lag kan\r\nju aldrig bli något annat än en minsta möjliga\r\nnämnare kommunerna emellan. I stället är risken\r\natt man skulle få en uppbromsning av utvecklingen\r\ni de kommuner som kanske, om lagen inte hade\r\nfunnits, skulle vara villiga att satsa på en sådan\r\nutveckling. Därför motsätter vi oss en\r\nparlamentarisk utredning i denna fråga.</pre><pre>Jag blir också litet allmänt oroad över att man från\r\nsocialdemokratiskt håll nu initierar den ena\r\nutredningen efter den andra. Vi har tidigare haft en\r\nlång besparingsdebatt. Men jag tror att Simon\r\nLiliedahl misstar sig om han tror att det är bara\r\neventuella arvoden som kostar. Jag tror...</pre><pre>Anf. 59  TALMANNEN:</pre><pre>Repliken gäller Ingegerd Sahlströms inlägg.</pre><pre>Anf. 60  ELISABETH FLEETWOOD (m)\r\nreplik:</pre><pre>Fru talman! Jag ber om ursäkt. Jag återgår till att\r\ntala om kostnaderna, som jag debatterade med\r\nIngegerd Sahlström. Jag tror nämligen att det som\r\nIngegerd Sahlström föreslår innebär en felaktig\r\nmålsättning och att det skulle kosta pengar, pengar\r\nsom vi kan använda till kulturen på ett bättre sätt.\r\nDärför vill vi inte skynda på utan vara generella.\r\nMen om något studieförbund visar intresse att\r\nstötta denna verksamhet, anser vi att man skall se\r\npå möjligheterna för dem att göra det.</pre><pre>Arbetsplatsbiblioteken minskar på det sättet att\r\nman inte söker anslag. Detta anslag har förts över\r\ntill en annan post, där man dock kan få söka anslag\r\ntill arbetsplatsbibliotek. Detta tycker jag är det\r\nväsentliga i detta sammanhang, Ingegerd\r\nSahlström, dvs. att möjligheterna att få detta stöd\r\nfinns kvar, men det är en annan post. Men det är en\r\nformell fråga som jag anser är av mindre intresse.</pre><pre>Anf. 61  INGEGERD SAHLSTRÖM (s)\r\nreplik:</pre><pre>Fru talman! Jag tror att Elisabeth Fleetwood och\r\njag i mycket har samma åsikter när det gäller nyttan\r\noch glädjen av bibliotek. Däremot skiljer vi oss åt\r\nmarkant när det gäller hur vi skall bevara den\r\nbibliotekstradition som vi har byggt upp i detta land\r\noch hur vi skall kunna utveckla den. Jag tror i dag\r\npå en eventuell bibliotekslag. Jag ser nämligen vad\r\nsom har hänt ute i kommunerna under de senaste\r\nåren.</pre><pre>Jag vill också till Elisabeth Fleetwood säga att om\r\nen studieförbund vill stötta biblioteket har jag\r\ningenting emot det. Men jag är orolig för att\r\nidébundna organisationer skall ta över\r\nbiblioteksverksamhet.</pre><pre>När det gäller minimilagen vet vi att det i samtliga\r\nnordiska länder finns en lag. Vi vet att\r\nbiblioteksanslaget per invånare i Finland och i\r\nDanmark är betydligt högre än det är i Sverige. Det\r\ntycker jag visar att en lag på intet sätt behöver\r\nbetyda att det blir en sämre verksamhet. Det går\r\nfaktiskt att föreslå nedläggningar av bibliotek även\r\nutan en lag.</pre><pre>Anf. 62  ELISABETH FLEETWOOD (m)\r\nreplik:</pre><pre>Fru talman! Jag skall vara kortfattad den här\r\ngången. Kommunförbundet vill ju inte ha en\r\nbibliotekslag. Jag tycker därför att vi skall vara litet\r\nförsiktiga och lyssna på kommunerna, eftersom den\r\nstörre delen av kostnaderna ligger på\r\nkommunerna. Om kostnaderna i nuvarande läge\r\nskulle öka har vi åter samma sits, att vi lägger\r\nkostnader på kommunerna som de måste ta ut av\r\nsina skattebetalare. Vi kan då se hela den\r\nekonomiska utvecklingen med eventuellt större\r\narbetslöshet osv. på andra ställen, om man inte ser\r\ntill att pengarna går till annat än statliga och\r\nkommunala utgifter.</pre><pre>Anf. 63  INGEGERD SAHLSTRÖM (s)\r\nreplik:</pre><pre>Fru talman! För mig innebär en lag inte\r\nnödvändigtvis en mängd utgifter. För mig innebär\r\nen lag att vi skulle kunna få en nationell\r\nbibliotekspolitik. Jag tycker att det är viktigt att vi\r\nförhindrar att man bryter den kedja som finns i dag\r\nmellan biblioteken. Jag tycker att det är viktigt att\r\nvi ser till att länsbibliotek inte kan läggas ned. Jag\r\ntycker att det är viktigt att vi behåller biblioteken\r\nsom den infrastruktur på kulturens område som jag\r\ntalade om tidigare. Jag vill också fortsätta att ha en\r\n''allemansrätt'' när det gäller biblioteken, dvs. att\r\nman har rätt att plocka det som man själv vill.</pre><pre>Detta betyder, fru talman, som jag ser det inte en\r\nmängd ökade kostnader för kommunerna. Men det\r\nbetyder en rätt för invånarna i vårt land.</pre><pre>Talmannen anmälde att Elisabeth Fleetwood\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 64  ALWA WENNERLUND (kds)\r\nreplik:</pre><pre>Fru talman! Jag har, Ingegerd Sahlström, visst klart\r\nför mig att Konst där vi bor-projektet har varit ett\r\nviktigt projekt. Jag håller också med henne om att\r\ndet är viktigt hur miljön ser ut där vi bor. Dessutom\r\nhar detta projekt inneburit att bostadsområden har\r\nförsetts med konst. Det har gett flera hundra\r\nkonstnärer möjligheter och nya arbetstillfällen på\r\nen ny marknad. Även informationen till\r\nbyggherrarna om värdet av konstnärliga inslag i\r\nboendemiljön har gett resultat. Men Konst där vi\r\nbor-projektet är ett projekt, och ett projekt är alltid\r\ntidsbegränsat.</pre><pre>Allt detta har varit bra, men vi har inte dessa 4\r\nmiljoner. Som jag sade i mitt tidigare inlägg hade\r\ndet, om vi hade haft dessa 4 miljoner, varit bättre\r\nom de hade lagts till de 15 miljonerna som\r\nfinansutskottet förordade och som vi har fattat\r\nbeslut om.</pre><pre>Som jag sade tidigare tycker jag att proportionerna,\r\ndvs. 4 miljoner för att informera om att det finns 15\r\nmiljoner, inte är realistiska.</pre><pre>Anf. 65  INGEGERD SAHLSTRÖM (s)\r\nreplik:</pre><pre>Fru talman! Det som Alwa Wennerlund sade var\r\negentligen det som jag reagerade mest mot. Visst\r\nser proportionerna, dvs. 4 miljoner mot 15\r\nmiljoner, litet konstiga ut. Men i praktiken har de\r\n15 miljonerna varit betydligt fler miljoner. 15\r\nmiljoner har varit bara en del av byggherrarnas\r\npengar när det gäller bostadsområdena.</pre><pre>Vi vet också av erfarenhet att det har behövts\r\nupplysning för att man på bästa sätt skulle kunna\r\nanvända dessa pengar. Jag tycker nog att det hade\r\nvarit mycket positivt om regeringspartiernas\r\nledamöter i kulturutskottet hade kunnat följa oss\r\nsocialdemokrater i denna fråga i utskottet lika väl\r\nsom deras kamrater har följt socialdemokraterna i\r\nbostadsutskottet.</pre><pre>Anf. 66  BERTIL PERSSON (m):</pre><pre>Fru talman! Jag vill ha ett ungt, friskt och\r\nkvalificerat kulturliv. Därför vill jag slå ett slag för\r\nmin motion.</pre><pre>För en konstnärlig utövare är problemet att\r\netablera sig, att slå igenom. Det är de unga\r\nbegåvningarna som har det svårt. Visserligen är det\r\nsvenska kulturlivet fullt av priser, stipendier och\r\ninkomstgarantier. Men de är avsedda främst för de\r\nredan etablerade konstutövarna. Det är liksom\r\ntacksammare och blir mer uppmärksammat av\r\netablissemanget att frottera sig med de etablerade\r\nkonstnärerna.</pre><pre>Kulturlivet är den tredje viktigaste tillväxtfaktorn\r\nför en region, om det håller hög kvalitet. Det\r\nkommer efter universiteten och flyget. Kulturlivet\r\nhar alltså en stor ekonomisk betydelse.\r\nKulturskapare är olika. En del är bra, en del är\r\ndåliga, och en del är geniala. Och det är de geniala\r\nsom är de mest värdefulla för en regional\r\nutveckling.</pre><pre></pre><pre>Den konstnärliga utövningen har många paralleller\r\nmed forskningen. Utbildningen är också -- frånsett\r\nförfattarna, som inte får någon utbildning i\r\nSverige -- på högskolenivå. Men man går inte\r\nvidare från grundexamen till de konstnärliga\r\nhögskolorna.</pre><pre>Jag tycker att det behövs en högre utbildning även\r\npå det konstnärliga området. Jag föreslår att man\r\nskapar en motsvarighet till doktorandstipendierna,\r\ndär de mest lovande från grundutbildningen får\r\nfortsätta vidare på en högre nivå med ekonomin\r\ntryggad, på samma sätt som forskarna med sina\r\ndoktorandstipendier.</pre><pre>Examination kan ske i form av utställningar eller\r\nframträdanden som kritiseras av opponenter och\r\nbedöms av ett betygskollegium från andra\r\nhögskolor, precis som man gör vid doktorsexamen.\r\nDärmed kan de mest lovande av de unga\r\nkonstnärerna få en möjlighet att utveckla sitt\r\nkonstnärsskap ännu längre och att etablera sig\r\nfastare i kulturlivet.</pre><pre>De sedan många år verksamma och väletablerade\r\nbör i högre utsträckning kunna klara sig på egna\r\nmeriter. Då kan vi ge möjligheter inte bara för de\r\nnya generationerna, utan vi kan också skapa en\r\nkvalitetshöjning för hela det svenska kulturlivet.</pre><pre>Utskottet har varit ganska positivt, men ser\r\nförslaget i motionen som en ekonomisk fråga. Jag\r\nmenar att detta i ännu högre grad är en fråga om\r\nkvalitet. Det skulle ske en kvalitetshöjning av det\r\nsvenska kulturlivet. Jag tror att utskottet redan om\r\nnågot år kommer att ändra sig.</pre><pre>Fru talman! Även om detta förslag är nytt tror jag\r\natt tiden i hög grad är mogen för det.</pre><pre>Anf. 67  STINA GUSTAVSSON (c) replik:</pre><pre>Fru talman! Det ligger mycket i vad Bertil Persson\r\nhär säger. Som Bertil Persson också sade har\r\nkulturutskottet sett i positiv anda på motionen.</pre><pre>Låt mig erinra om en proposition som regeringen\r\nlagt fram, 1992/93:170 angående forskning för\r\nkunskap och framsteg. Regeringen har där\r\nframhållit att det är angeläget att det konstnärliga\r\nutvecklingarbetet inte avstannar. Regeringen har\r\nockså föreslagit att riksdagen skall anvisa ökade\r\nmedel för ändamålet.</pre><pre>Anf. 68  BERTIL PERSSON (m) replik:</pre><pre>Fru talman! Det är helt riktigt. Problemet är bara\r\nformerna. Jag tycker att det är hemskt lätt att se\r\nparallellen med forskningen och möjligheterna att\r\navlägga en doktorsexamen. Man bör använda\r\nprecis de metoder som har visat sig väl lämpade på\r\nforskningsområdet också på detta område, dvs.\r\ndoktorandstipendium, examination och\r\nmöjligheten att få fyra, fem år på sig för etablering\r\nsom forskare eller konstnär.</pre><pre>Jag tror, som jag tidigare sade, att utskottet om\r\nnågot år kommer att tycka som jag nu gör.</pre><pre>Anf. 69  ELISABETH PERSSON (v) replik:</pre><pre>Fru talman! Jag tycker att Bertil Persson tar upp en\r\nmycket viktig och angelägen fråga. Jag beklagar att\r\nde övriga utskottsledamöterna inte var mer lyhörda\r\nför denna problematik.</pre><pre>Det är väl värt att fundera vidare på detta. Jag\r\nhåller med om att det finns många paralleller\r\nmellan kulturen och forskningen. Det gäller inte\r\nbara i denna fråga, utan den är mycket slående. Det\r\när mycket svårt för unga konstnärer att försörja sig\r\npå sin konstutövning. Vi vet att många av dem helt\r\nenkelt tvingas att avbryta sitt konstnärliga\r\nskapande, eftersom de inte ens har möjlighet att\r\nfinansiera sina studier.</pre><pre>Om man skall gå så långt som att examinera\r\nmänniskor vill jag låta vara osagt. Men jag hoppas\r\natt diskussionen om de unga konstnärernas\r\nförsörjningmöjligheter kommer att fortsätta. Jag\r\ntror också, även om Bertil Persson är litet tidigt ute,\r\natt vi om några år måste se till att deras\r\nförsörjningsmöjligheter och utbildningsmöjligheter\r\nblir annorlunda än vad de är i dag.</pre><pre>Anf. 70  BERTIL PERSSON (m) replik:</pre><pre>Fru talman! När Elisabeth Persson tar till orda\r\nborde jag givetvis angripa henne häftigt. Det tänker\r\njag nu inte göra. Men jag vill säga följande: Kvalitet\r\noch utbildning till kvalitet kräver också krav.</pre><pre>Anf. 71  INGELA MÅRTENSSON (fp):</pre><pre>Fru talman! Erling Bager och jag har i många år\r\nmotionerat om fördelningen av de statliga\r\nkulturanslagen. Vi har betonat betydelsen av att\r\ndet statliga stödet ges till regionala kulturcentra,\r\noch vi har då givetvis tagit upp förhållandena i\r\nGöteborg. Vi har gjort jämförelser mellan\r\nGöteborg och Stockholm.</pre><pre>Självfallet skall staten ha ett särskilt ansvar för att\r\ndet finns kulturinstitutioner av riksintresse i vår\r\nhuvudstad. Men staten måste också ta ett ansvar för\r\natt det finns regionala kulturcentra ute i landet. Vi\r\nanser inte att det är en rimlig fördelning mellan\r\nStockholm och övriga landet.</pre><pre>Stockholm får mer än hälften av de statliga\r\nanslagen, och klyftan tycks öka. Riksdagen beslöt\r\når 1987 att göra en översyn av fördelningen\r\neftersom man i många motioner, bl.a. vår egen,\r\nkrävt att en omfördelning borde göras. Det dröjde\r\ntvå år innan den socialdemokratiska regeringen\r\ntillsatte utredningen. Resultaten presenterades\r\nsenare under rubriken Kultur i hela landet.</pre><pre>Våra krav på omfördelning har inte infriats. Förra\r\nåret beslöt riksdagen att det skulle tillsättas en\r\nkulturpolitisk utredning som särskilt skulle\r\nbehandla frågan om hur decentraliseringsmålet\r\nuppfyllts och vilka åtgärder som skall vidtas med\r\nanledning av utvärderingen. Denna utredning har\r\navhandlats en hel del och kommit att dominera\r\ndebatten här i dag. Jag skall inte närmare gå in på\r\ndirektiven eller omfattningen av själva\r\nutredningen.</pre><pre>Det som bekymrar mig är att det kommer att ta\r\nnärmare två år innan vi får se resultatet av\r\nutredningen. Under tiden finns risken för att\r\nandelen statliga kulturanslag till Stockholm ökar.\r\nSå har det varit under de senaste åren.</pre><pre>Nationella institutioner får kompensationer och\r\nengångsbelopp i en utsträckning som inte alls\r\nkommer regionala institutioner till del. Dessutom\r\nfår det höjda löneläget i Stockholm effekt på andra\r\norters möjligheter att behålla och rekrytera\r\npersonal. Det finns flera exempel på just detta.</pre><pre>Det talas om att de nationella institutionerna har\r\nbetydelse för utvecklingen och stimulansen inom\r\nkulturområdet. Men de regionala institutionerna\r\nhar också stor betydelse för de nationella. Ofta\r\ntalar man om att nationalscenens främsta uppgift är\r\natt vårda det nationella kulturarvet. Men i\r\nkulturarvet ingår också den regionala kulturen,\r\nvilket man inte får glömma bort.</pre><pre>Erling Bager och jag har pekat på några viktiga\r\nkulturinstitutioner i Göteborg som vi menar har\r\nsåväl riksintresse som internationellt intresse. Jag\r\navser då de krav som vi har ställt när det gäller\r\nEtnografiska museet och Röhsska museet i\r\nGöteborg. De finns behandlade i kulturutskottets\r\nbetänkande nr 17, som vi behandlar här i dag.</pre><pre>Vi anser att Etnografiska museet i Göteborg\r\ntillsammans med dess motsvarighet i Stockholm\r\nkan ha ett gemensamt samordningsansvar inom sitt\r\nområde eftersom dessa museer kompletterar\r\nvarandra, och dessutom på ett mycket bra sätt. Nu\r\nhar utskottet avstyrkt motionen med hänvisning till\r\nMuseeiutredningen.</pre><pre>När det gäller Röhsska museet och dess ställning\r\nhar Charlotte Branting på ett mycket förtjänstfullt\r\nsätt tagit upp den frågan. Jag förstår också att\r\nkulturutskottet i dess helhet har klart för sig vilket\r\nfint museum Röhsska museet är. Utskottet har ju\r\nbesökt Röhsska museet och blivit väl informerat,\r\nsåvitt jag förstår. Man är medveten om vilken\r\nbetydelse museet har för konsthantverk och design\r\ni Sverige. Men det är inte alla som har detta klart\r\nför sig. Det finns företrädare inom detta\r\nverksamhetsområde som påstår att det inte finns\r\nformmuseum i Sverige och att man därför måste\r\nskapa ett nytt museum.</pre><pre>Jag är inte emot att man skapar fler museer eller\r\ninstitutioner för konsthantverk och design,\r\ntvärtom, men jag tycker att man skall utnyttja den\r\nfina resurs som Röhsska museet utgör. Det är\r\nganska naturligt att det museum som i dag har de\r\nstörsta samlingarna också får ett\r\nsamordningsansvar inom formområdet. Det är ju\r\ninte så att alla statliga museer måste ligga i\r\nStockholm. Det viktiga är ju vilka specialiteter som\r\nmuseet har och att det är ett riksintresse, och jag\r\ntycker att Röhsska museet motsvarar den\r\nbeskrivningen.</pre><pre>Avslutningsvis vill jag uttrycka min tillfredsställelse\r\növer att kulturen får behålla sina anslag i dessa\r\nsvåra ekonomiska tider, då mycken annan\r\nverksamhet får stryka på foten. Min oro gäller hur\r\nfördelningen av anslagen sker. Jag är också orolig\r\növer att klyftan mellan Stockholm och resten av\r\nlandet ökar med alla olika utredningar som pågår.\r\nJag menar att klyftan inte får öka utan måste\r\nminska.</pre><pre>Anf. 72  LEO PERSSON (s):</pre><pre>Fru talman! I betänkandet KrU23, som jag skall\r\nberöra litet grand, behandlas förslag om\r\nkulturmiljövården. Utskottet har i stor enighet\r\nformulerat sina skrivningar, som bl.a. innebär att\r\nman tillstyrker de medelsanvisningar som\r\nregeringen gör till bl.a. Riksantikvarieämbetet.</pre><pre>Utskottet har dessutom konstaterat att det finns\r\nbehov av ytterligare resurstillskott på\r\nkulturmiljövårdens område samt att det svåra\r\narbetsmarknadsläge som nu råder i landet kräver\r\natt åtgärder vidtas för att stimulera\r\nsysselsättningen.</pre><pre>Jag är glad för att utskottet kunnat enas om att\r\nanvisa 25 miljoner kronor redan innevarande\r\nbudgetår för olika byggobjekt. Vi har inhämtat att\r\ndet finns sådana objekt som omedelbart kan\r\nigångsättas.</pre><pre>Jag ser naturligtvis också positivt på att utskottet\r\nhar kunnat konstatera att ytterligare 25 miljoner\r\nkronor för sådana åtgärder stod att hämta genom\r\nden uppgörelse som träffats i finansutskottet. Det\r\nbetyder att 50 miljoner kronor har tillkommit på\r\nkulturmiljövårdens område.</pre><pre>I debatten tidigare i dag mellan Åke Gustavsson\r\noch Elisabeth Fleetwood talade Elisabeth\r\nFleetwood om denna uppgörelse som en form av\r\n''sprattel''. Skall man med detta förstå att\r\nModeraterna inte tycker att uppgörelsen är till\r\nnågon nytta för kulturmiljövården och de\r\narbetslösa, utan enbart är något som man varit\r\ntvungen att gå med på?</pre><pre>Vi socialdemokrater skulle gärna ha sett att man\r\nhade kunnat gå längre. Vi har i ett särskilt yttrande\r\nredovisat vår uppfattning att det nästa budgetår\r\ninom kulturmiljöområdet finns ytterligare\r\narbetsobjekt i storleksordningen 100 miljoner\r\nkronor, som skulle kunna vara till stor nytta på\r\nkulturområdet.</pre><pre>Nu har man, som jag tidigare påpekat,\r\nåstadkommit en uppgörelse i finansutskottet om en\r\nrad åtgärder för att i vart fall till en del komma till\r\nrätta med den höga byggarbetslösheten. Vi får väl\r\nse denna uppgörelse som ett bidrag till de\r\nsatsningar som vi socialdemokrater förordat i vår\r\nmotion Kr335. Men regeringen bör nogsamt\r\nfundera på att i den kompletteringsproposition som\r\nskall komma senare i vår ta med det som återstår i\r\nvår motion.</pre><pre>Herr talman! Jag tycker i övrigt att betänkandet är\r\nbra, och jag yrkar bifall till utskottets hemställan i\r\ndess helhet.</pre><pre>Anf. 73  INGVAR SVENSSON (kds):</pre><pre>Fru talman! Det är från konstitutionella aspekter\r\nsom jag har begärt ordet i denna debatt. Jag\r\nstudsade när jag på ett tidigt stadium hörde talas\r\nom att kulturutskottets majoritet hade ställt sig\r\nbakom ett uttalande som innebär ett försök till\r\ndetaljstyrning av det statliga utredningsväsendet.</pre><pre>I betänkandet KrU17 talar majoriteten om tre\r\nytterligare utredningar inom området. Man fastslår\r\ndessutom en tidpunkt när dessa skall ha tillsatts och\r\ngör ett uttalande om att det med hänsyn till\r\neffektiviteten skall fastställas en viss övre storlek på\r\nutredningen. Man anger vidare hur det\r\nparlamentariska inslaget skall se ut, dvs. ger sig in\r\npå hur platserna skall fördelas. Dessutom skriver\r\nman att man förutsätter samråd mellan partierna.\r\nHade det inte varit lika bra att samtidigt också\r\nskriva direktiven och utse ledamöterna?</pre><pre>Fru talman! Utredningsväsendet ligger under\r\nregeringens beredningsansvar. Vill riksdagen ta\r\növer detaljstyrningen av utredningsväsendet, får\r\nväl riksdagen genomföra den\r\nförfattningsförändring som då är nödvändig, men\r\nman kan inte både ha kakan och ge bort den.</pre><pre>Antag att riksdagen fattar det beslut som\r\nmajoriteten föreslår! Enligt regeringsformen är det\r\nregeringen som är ansvarig, och därför bryr man sig\r\ninte om det som vi varit inne på tidigare under\r\ndebatten. Då blir kanske Åke Gustavsson arg och\r\nanmäler detta till konstitutionsutskottet. Eftersom\r\ndet är en konstitutionell innovation att detaljstyra\r\nutredningsväsendet, kan det inte vara helt fel att\r\nlåta konstitutionsutskottet yttra sig över detta. Men\r\nman får väl se detta som ett önskemål från\r\nkulturutskottets majoritet. Det kan ju aldrig vara\r\nett tvingande beslut.</pre><pre>Åke Gustavsson citerade tidigare Karl XI, som\r\nsade att regeringen skall göra det som riksdagen\r\nsäger. Ja, det är sant, men det är en sanning med\r\nmodifikation. Om regeringsformen säger något\r\nannat kan riksdagen inte med ett enskilt beslut sätta\r\nsig över regeringsformen.</pre><pre>Fru talman! Jag har allvarligt funderat på att begära\r\nåterremiss på mom. 3, 9, 19 och 38 för att vi skall\r\nkunna få konstitutionsutskottets syn på dessa\r\nkonstitutionella frågor, men med hänsyn till\r\nkammarens arbetsbelastning och belastningen i\r\nutskotten skall jag avstå från detta. Jag vill dock\r\nvädja till kammarens ledamöter att inte här\r\nframställa önskemål som kan ge intryck av att man\r\ngenom ett enskilt beslut kan lägga sig i detaljer i\r\nregeringens utredningsväsende. Det kan man\r\nnämligen inte göra.</pre><pre>Jag yrkar bifall till reservationerna under mom. 3,\r\n9, 19 och 38 i kulturutskottets betänkande nr 17.\r\nDet är det enda konstitutionellt anständiga som\r\nman kan göra.</pre><pre>Anf. 74  ÅKE GUSTAVSSON (s) replik:</pre><pre>Fru talman! Jag skall först vara formell och läsa\r\ninnantill i de handlingar som reservanterna\r\nhänvisar till. Föredragande statsrådet säger i\r\nproposition 1973:90, som riksdagen ställde sig\r\nbakom och där det hänvisas till 7 kap. 2 §\r\nregeringsformen:</pre><pre>Jag vill emellertid ta tillfället i akt att som min åsikt\r\ndeklarera att utredning genom parlamentariskt\r\nsammansatta kommittéer är ett utomordentligt\r\nvärdefullt inslag vid beredningen av\r\nlagstiftningsfrågor och andra likartade viktigare\r\närenden. Liksom hittills bör denna utredningsform\r\nutnyttjas i betydande omfattning.</pre><pre>Detta innebär, som jag ser det, att det skall mycket\r\ntill för att en regering -- framför allt av politiska\r\nskäl -- skall gå emot av riksdagen givna anvisningar\r\ni sådana hänseenden.</pre><pre>Jag har i dag för min del begärt ordet för att\r\nuttrycka att jag anser föredragande statsrådets,\r\nkulturministerns, agerande i denna fråga vara\r\nklandervärt. Redan innan riksdagen har tagit beslut\r\ngår hon ut och mästrar riksdagen i denna fråga.</pre><pre>Professor Nils Stjernquist och Erik Holmberg har\r\nskrivit en bok om vår författning och varit de\r\nfrämsta grundlagsfäderna vid utarbetandet av\r\nförfattningsreformen. I boken säger de beträffande\r\nuttolkningen av 7 kap. 2 § RF: I viktigare\r\nkommittéer brukar ofta ingå representanter för\r\npartier och för berörda organisationer.</pre><pre>Också de lyfter alltså fram denna fråga. Det är\r\nsåledes inte ostridigt hur det förhåller sig.</pre><pre>För den händelse att regeringen inte kommer att\r\neffektuera riksdagens beslut, om det nu blir sådant\r\nsom majoriteten i kulturutskottet vill, kan vi\r\nkonstatera att Ingvar Svensson som ledamot av\r\nkonstitutionsutskottet inför kammaren har\r\ndeklarerat att han från konstitutionella\r\nutgångspunkter tycker att det är helt fel att göra så\r\nhär. Därmed är trovärdigheten i Ingvar Svenssons\r\nagerande i konstitutionsutskottet framöver starkt\r\nundergrävt.</pre><pre>Anf. 75  INGVAR SVENSSON (kds) replik:</pre><pre>Fru talman! Min trovärdighet har inte någon\r\nvåldsamt stor betydelse i detta sammanhang, utan\r\ndet handlar om vad regeringsformen säger. Det var\r\ndet som jag försökte framhålla.\r\nKonstitutionsutskottet måste givetvis ta hänsyn till\r\nvad regeringsformen säger, inte till vad Åke\r\nGustavsson säger.</pre><pre>Anf. 76  ÅKE GUSTAVSSON (s) replik:</pre><pre>Fru talman! Detta är litet märkligt.\r\nKonstitutionsutskottet är ett beredande organ i\r\nriksdagen, och det är faktiskt riksdagen som skall\r\ntolka grundlagen. Riksdagen är grundlagsstiftare.\r\nJag tycker att Ingvar Svensson skall sätta sig ner och\r\nnoggrant läsa genom regeringsformen och\r\nriksdagsordningen en gång till.</pre><pre>Anf. 77  INGVAR SVENSSON (kds) replik:</pre><pre>Fru talman! Jag vill gärna replikera med orden:\r\nTack detsamma!</pre><pre>Anf. 78  ELISABETH PERSSON (v) replik:</pre><pre>Fru talman! Jag trodde att vi hade slutat att\r\ndiskutera utredningen, men Ingvar Svensson ger sig\r\nin i leken och ironiserar över utskottets skrivningar\r\nom utredningarna och säger att det hade varit lika\r\nbra att utskottet också hade skrivit direktiven och\r\nutsett ledamöter. Ingvar Svensson! Det hade i varje\r\nfall gått snabbare än vad som var fallet vid\r\ntillsättandet av den stora kulturpolitiska\r\nutredningen.</pre><pre>Anf. 79  INGVAR SVENSSON (kds) replik:</pre><pre>Fru talman! Jag har inte gett mig in på\r\nsakbehandlingen eller frågan om det hela har skett\r\nmed någon viss hastighet. Jag har bara försökt att\r\nbelysa vissa konstitutionella aspekter.</pre><pre>Anf. 80  BJÖRN ERICSON (s):</pre><pre>Fru talman! Jag vill med anledning av\r\nkulturutskottets betänkande nr 18 göra några\r\nkommentarer i anslutning till min motion Kr325\r\nbeträffande Nya skådebanan i Stockholms län.</pre><pre>Jag tycker att det är bra att utskottet ger uttryck för\r\nen positiv syn på Skådebanans verksamhet och\r\nmenar att den är betydelsefull för möjligheterna att\r\nvidga deltagandet i kulturlivet och för teatrarna att\r\nnå sin publik.</pre><pre>Jag beklagar naturligtvis att utskottet inte\r\ntillmötesgått motionens krav på utökat stöd för Nya\r\nskådebanan i Stockholms län. Det hade varit\r\nvärdefullt, eftersom den nystartade skådebanan i\r\nStockholms län under innevarande år av\r\nKulturrådet endast har erhållit ett projektbidrag\r\nför sin verksamhet, som nu börjar bli ganska\r\nomfattande. Projektbidraget är i sig glädjande och\r\nbehövligt, men är ju tidsbegränsat.</pre><pre>Verksamheten bedrivs i dag genom ca 850 ombud\r\noch i olika projekt, bl.a. vid S:t Eriks Gymnasium,\r\nsom är ett yrkesgymnasium med 1 900 elever, och\r\nden är mycket uppskattad av både publik och\r\narrangörer.</pre><pre>Stockholms län, som är den folktätaste regionen i\r\nlandet, erhåller endast ett mindre projektbidrag för\r\ndetta viktiga arbete. Jag menar att Nya skådebanan\r\ni Stockholms län måste ha samma rätt till anslag för\r\nuppbyggnad och fortsatt arbete som övriga landet.</pre><pre>Jag är medveten om att utskottet inte ålägger\r\nKulturrådet hur medlen skall fördelas. Men jag\r\nförutsätter att kulturutskottets positiva syn på\r\nSkådebanans verksamhet kan ligga till grund för att\r\nKulturrådet stödjer de projektdrivna\r\nskådebanorna, varav Skådebanan i Stockholms län\r\när en.</pre><pre>Jag utgår från att det inte är meningsfullt att yrka\r\nbifall till motionen. Därför nöjer jag mig med\r\ndenna förklaring.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 §  Idrott</pre><pre>Föredrogs</pre><pre>kulturutskottets betänkande</pre><pre>1992/93:KrU14 Idrott (prop. 1992/93:100 delvis).</pre><pre>Anf. 81  ANDERS NILSSON (s):</pre><pre>Fru talman! Det råder en relativt stor\r\nsamstämmighet mellan partierna i riksdagen,\r\nregeringspartierna och oppositionen, om värdet av\r\nidrottsrörelsen. Samstämmigheten avspeglas också\r\ni att vi gör ungefär samma bedömningar som\r\nRiksidrottsförbundet gör.</pre><pre>Uppslutningen är stor kring idrotten i Sverige, både\r\nvad gäller aktiva utövare och vad gäller\r\nuppmärksamhet bland allmänheten. Idrotten når\r\ngoda resultat, och många ledare arbetar ideellt. Vi\r\nhar gjort en gemensam skrivning om detta i\r\nbetänkandet.</pre><pre>Jag skulle vilja lägga till några områden till\r\ndiskussionen. Idrottsrörelsen har under de senaste\r\nåren visat att också den kan göra stora insatser mot\r\narbetslösheten, särskilt ungdomsarbetslösheten.\r\nIdrottsrörelsen har också visat en förmåga att\r\nåstadkomma något i kampen mot rasism och\r\nfrämlingsfientlighet. Det här utgör sammantaget\r\nett stort beröm åt idrottsrörelsen på många\r\nområden.</pre><pre>Det kanske finns anledning att i något avseende\r\nvarna idrottsrörelsen. Under de senaste åren har\r\nutvecklingen gått mot lägre uppslutning och färre\r\naktiva utövare. Det är för tidigt att säga om det\r\nberor på tillfälligheter eller om det är en trend som\r\nkommer att fortsätta. Men det finns anledning att\r\nta signalerna på allvar.</pre><pre>Förutsättningarna för finansieringen av\r\nidrottsrörelsen kommer till en del att vara beroende\r\nav det sätt på vilket regeringen och riksdagen\r\nbehandlar det resultat som Lotteriutredningen har\r\nkommit fram till. Men vi har sett under senare år,\r\nmed exemplet Bingolotto, att det finns\r\nförutsättningar för folkrörelserna att driva\r\nattraktiva spel. Hur det sedan kommer att utfalla\r\nmed Lotteriutredningens förslag får bli en senare\r\ndebattfråga. Men det finns ändock anledning att\r\nfundera på om dessa framgångar är av den karaktär\r\noch varaktighet att de kan betraktas som en stabil\r\nfinansieringskälla. Populariteten kan ju vara av\r\nkort varaktighet. Jag tror att det är förståndigt att\r\nräkna med att samhällets stöd även i fortsättningen\r\nkommer att vara av avgörande betydelse för svensk\r\nidrott -- även om betydelsen av andra inkomstkällor\r\nkan öka.</pre><pre>Vi är överens med regeringspartierna om anslagets\r\nstorlek till idrotten över statsbudgeten detta år. Jag\r\nvill dock passa på att påpeka att i vår motion har vi\r\ntagit upp ett anslag på 100 miljoner kronor till\r\nBosön. Förslaget behandlas i\r\narbetsmarknadsutskottet och finns alltså inte med\r\nhär. Men vi föreslår en betydande satsning utöver\r\nbudgetanslaget till fromma för idrotten.</pre><pre>Det jag har sagt hittills tyder på att idrottsrörelsen\r\när framgångsrik. Det finns dock ett område där vi i\r\nkulturutskottet finner att det inte är så väl beställt\r\nsom det borde vara, nämligen jämställdheten.\r\nJämställdhetsdebatten har ökat i styrka i hela vårt\r\nsamhälle. Kraven har blivit mer tydliga och mer\r\nutmejslade.</pre><pre>Under senare år har det kommit många motioner\r\ntill utskottet där frågan om jämställdheten inom\r\nidrotten har tagits upp med eller utan anvisningar\r\nom pengar. Kulturutskottet framställde för två år\r\nsedan, våren 1991, en begäran till regeringen om en\r\nredovisning från Riksidrottsförbundet om hur\r\nanslagen fördelades i olika verksamheter mellan\r\npojkar och flickor.</pre><pre>Jag skall ge några exempel på sådana företeelser\r\nsom vi tycker är ganska anmärkningsvärda. En\r\nsådan företeelse är det förhållande som tas upp i en\r\nmotion från Folkpartiet till årets riksdag.\r\nMotionärerna hävdar att i det ledargarnityr på 80\r\npersoner från specialidrottsförbunden som fanns\r\nmed i Sveriges representation vid de olympiska\r\nspelen i Barcelona fanns inte en enda kvinna med.</pre><pre>Jag tycker att detta är en anmärkningsvärd uppgift.\r\nNär representanter för Riksidrottsförbundet\r\nuppvaktade utskottet och redovisade sina åtgärder\r\npå jämställdhetsområdet, ställde vi frågan om dessa\r\nuppgifter var korrekta. Vi fick bekräftat att det var\r\nså. Jag tycker att detta är synnerligen\r\nanmärkningsvärt. Jag måste erkänna att jag inte\r\ntrodde på uppgiften när jag såg den första gången.</pre><pre>Vi har noterat att i specialförbundens styrelser är\r\n20 % av ledamöterna kvinnor. Bland de 63\r\nspecialidrottsförbunden finns det endast en\r\nkvinnlig ordförande.</pre><pre>Jag har roat mig med att titta på de fyra\r\nspecialidrottsförbund som har den största andelen\r\nkvinnliga utövare. Det handlar om 50--91 %\r\nkvinnliga utövare. I de fyra specialidrottsförbunden\r\nmed en majoritet av kvinnliga utövare -- i en del fall\r\nmycket stor majoritet -- finns det 44\r\nstyrelseledamöter, varav 31 är män och 13 är\r\nkvinnor. Även i de specialidrottsförbund där\r\nkvinnorna är som utövare i majoritet är det män\r\nsom i stor utsträckning bestämmer.</pre><pre>Riksidrottsförbundet har gjort en mängd saker för\r\natt råda bot på denna situation. Förbundet har\r\ninsett att detta är inte bra. Vid riksidrottsmötet\r\n1989 fattades beslut om riktlinjerna för framtiden\r\ninom programmet Riksidrottspolitisk offensiv. Där\r\nfinns med insatser för jämlikhet, och de skall\r\nutvärderas 1995. Vid riksidrottsmötet 1991 gjordes\r\nen prioritering av åtgärder. Prioriteringarna gick ut\r\npå att stärka idrottens trovärdighet, förbättra\r\nidrottens förutsättningar och stärka idrottens\r\ninternationella agerande. Jag vill bara notera att i\r\nden prioriteringen finns icke jämställdhetsfrågorna\r\nmed.</pre><pre>1989 års jämställdhetsplan tar alltså sikte på 1995.\r\nJag är ganska övertygad om att 1989 års beslut stod\r\ni överensstämmelse med den tidens samhällssyn.\r\nMen i dag framstår takten i arbetet som alltför\r\nlångsamt. Utskottet gör därför en kraftig\r\nmarkering i betänkandet. Vi konstaterar att\r\nRiksidrottsförbundet har ett övergripande ansvar\r\nför att målen nås. Vi säger att det med fog kan\r\nkrävas att Riksidrottsförbundet driver frågan med\r\nkraft så att målen nås och jämställdheten utvecklas.\r\nVi anser också att varken särskilda bestämmelser\r\nom kvinnorepresentation i beslutande organ, dvs.\r\nkvotering, eller ekonomiska styrmedel bör vara\r\nuteslutna. Vid riksidrottsmötet i november\r\nkommer en rapport med utvärderingen av vad som\r\nhittills har skett att läggas fram. Senast den 1\r\noktober i år skall Riksidrottsförbundet lämna en\r\nredovisning till regeringen av den könsmässiga\r\nfördelningen av det lokala aktivitetsstödet.</pre><pre>Vi tycker att med denna starka markering från\r\nutskottets sida är det en logisk följd att göra ett\r\ntillkännagivande till regeringen. Därför menar vi\r\natt regeringen bör begära att Riksidrottsförbundet,\r\ni anslutning till riksidrottsmötet i november 1993,\r\nsamlat redovisar det framtida planerade\r\njämställdhetsarbetet. Vi vill också veta vilka\r\nåtgärder regeringen finner skäl att vidta med\r\nanledning av vad Riksidrottsförbundet redovisar\r\nom jämställdhetsarbetet. Vi begär att regeringen\r\nskall ange i vad mån redovisningen ger anledning\r\ntill förändringar i de regler som gäller för det\r\nallmänna stödet till idrottsrörelsen. Med en så\r\nkraftig markering från utskottets sida är det logiskt\r\natt göra ett tillkännagivande.</pre><pre>Jag vill ge en kommentar angående\r\njämställdhetsmålet, som sannolikt har mer med\r\njämlikhet än med jämställdhet att göra. Det gäller\r\nförhållandet att det finns tendenser i tiden som visar\r\natt det kan vara besvärligt för barn till föräldrar som\r\ninte har de allra bästa inkomsterna att på grund av\r\nkostnaderna delta i idrottsverksamhet. Det är\r\nockså en fråga som det finns anledning att vara\r\nvaksam över inför framtiden.</pre><pre>Fru talman! Med detta vill jag yrka bifall till\r\nreservation nr 2 och i övrigt till utskottets\r\nhemställan i betänkandet.</pre><pre>Anf. 82  ELISABETH PERSSON (v):</pre><pre>Fru talman! Idrottsrörelsen är med sina 2,5\r\nmiljoner medlemmar vår i särklass största\r\nfolkrörelse. 500 000 av dessa har åtagit sig ideella\r\nledaruppdrag på sin fritid. Eftersom totalt omkring\r\n60 % av alla barn och ungdomar i åldrarna 7--20 år\r\när med i idrottsrörelsen utgör den en viktig del av\r\nmånga människors liv.</pre><pre>Fru talman! De ideella ledarnas engagemang är\r\ngrunden i idrottsrörelsens verksamhet. Det är\r\nviktigt att de känner att deras arbete uppskattas och\r\när till nytta. Ett bra samhällsstöd till idrottsrörelsen\r\när därför en markering som kan stimulera ledarna\r\ntill fortsatt engagemang. Värdet av deras insatser är\r\nomöjligt att uppskatta i pengar. Vi kan bara slå fast\r\natt det är stort.</pre><pre>I årets budgetproposition slås fast att idrotten skall\r\nfå behålla samma stöd som föregående år, 511\r\nmiljoner kronor, samt erhålla ytterligare 55\r\nmiljoner kronor från AB Tipstjänst.</pre><pre>Det här är första gången sedan den s.k.\r\nIdrottsutredningen antogs av riksdagen för 22 år\r\nsedan som anslaget till idrottsrörelsen inte ökas.\r\nModeraterna, som är det ledande regeringspartiet,\r\ngjorde i förberedelserna inför valet för två år sedan\r\nen stor sak av sin positiva inställning till\r\nidrottsrörelsen. Det är faktiskt litet\r\nanmärkningsvärt att den borgerliga regeringen blir\r\nden första som genom föreliggande förslag i\r\npraktiken vill sänka anslaget till idrotten. De\r\nföreslår inte ens kompensation för\r\nkostnadsuppräkningar.</pre><pre>Vi i Vänsterpartiet är väl medvetna om den kärva\r\nekonomiska situationen. Men vi vill ändå ta\r\ntillfället i akt och peka på de uppenbara faror som\r\nligger i att idrottsverksamhet kostar så mycket\r\npengar, dvs. den verksamhet som når ut till\r\nmänniskorna. De som är sämst lottade i samhället\r\nhar inte råd att delta. Allt fler undersökningar visar\r\natt detta är fallet. Det gäller inte bara för vuxna\r\nutan i lika hög grad för barn.</pre><pre>Ulf Blomdahls storstadsundersökning, som lades\r\nfram för några år sedan, visar exempelvis att 75 %\r\nav de pojkar i högstadiet som läser särskild kurs i\r\nengelska och bor i villa är med i idrottsföreningar\r\ntill skillnad mot 25 % av de flickor som läser allmän\r\nkurs och bor i hyreslägenhet.</pre><pre>Vänsterpartiet har också i en rapport som vi gav ut\r\nförra sommaren -- ''Flickor, kvinnor och\r\nmansidrott'' -- visat att många flickor och kvinnor\r\nur socialgrupp 3 och invandrarkvinnor över huvud\r\ntaget helt slutar med idrott och fysiska aktiviteter\r\nnär de slutar skolan. För unga kvinnor som lämnar\r\nskolan för en framtid i tunga och slitsamma arbeten\r\när det oerhört viktigt att komma med i\r\nidrottsaktiviteter och få fysisk träning. Dessutom är\r\nmedverkan i föreningslivet en källa till gemenskap\r\noch ökat självförtroende och -- vill jag påstå --\r\nmånga gånger en god demokratisk skola.</pre><pre>Vi menar att satsningarna på folkhälsofrågor och\r\nidrottsverksamhet för kvinnor markeras alltför litet\r\ni budgetpropositionen. Det måste vara en stor\r\nutmaning för idrottsrörelsen att kunna erbjuda\r\nverksamheter som i större utsträckning än nu\r\nlockar kvinnor att delta. Vänsterpartiet menar att\r\nriksdagen tydligt bör uttala önskemål om ökade\r\ninsatser som kan stimulera fler kvinnor och flickor\r\natt delta i föreningsidrotten.</pre><pre>Alla frågor som berör jämställd idrott är helt\r\navgörande för att detta skall lyckas. Riksdagen\r\nmåste kunna ställa sådana krav på idrotten. Kraven\r\nkan inte avvisas med argumentet att\r\nidrottsrörelsens frihet därmed skulle inskränkas,\r\neller med en debatt om huruvida sådana budskap\r\nskall gå via regeringen eller ej.</pre><pre>Fru talman! Riksidrottsförbundet visar i en enkät\r\nsom man genomförde i landets kommuner att\r\nkommunerna planerar att spara omkring 10 %\r\ninom fritidsområdet. Det motsvarar närmare 500\r\nmiljoner kronor -- alltså lika mycket som det\r\nsamlade statsstödet. Dessutom höjs avgifterna i\r\nmånga kommuner. Vi kommer att få ett samhälle\r\ndär plånboken avgör om man skall ha en\r\nmeningsfull fritid eller ej.</pre><pre>Vi i Vänsterpartiet menar att ett sådant samhälle är\r\nett sämre samhälle. Vi vill varna för att en alltför\r\nstor sparnit på idrottens och för den skull också på\r\nkulturens område kan slå tillbaka, exempelvis i\r\nform av större vårdbehov och ökad social\r\nutslagning.</pre><pre>Jag vill också i detta sammanhang beröra det jag\r\nkallar för idrottens och föreningslivets\r\nsocialpreventiva inverkan på unga människor. För\r\nen ung människa med dålig social prognos kan en\r\nbra kamratkrets och en meningsfull sysselsättning\r\nvara skillnaden mellan ett normalt liv och att dras\r\nin i gäng som kanske t.o.m. ägnar sig åt kriminell\r\nverksamhet.</pre><pre>Idrottsrörelsen har en oerhört stor betydelse i\r\narbetet med att förhindra en sådan utveckling hos\r\nungdomar. I ett samhälle som dagens, där\r\narbetslösheten sprider sig och hopplösheten gror,\r\nhamnar allt fler i socialt svåra situationer. Riskerna\r\natt spåra ur blir allt mer uppenbara.</pre><pre>Det är därför viktigt att den samhällsnyttiga\r\nverksamhet som idrottsrörelsen bedriver får sitt\r\nberättigade stöd och sin uppskattning genom ett\r\nrejält samhällsstöd från såväl staten som\r\nkommunerna. Det är också viktigt att detta\r\nsamhällsstöd används rätt, dvs. att de program och\r\nmål som Riksidrottsförbundet ställer upp inte\r\nstannar vid att vara vackra ord.</pre><pre>Vänsterpartiet har under flera år föreslagit i\r\nriksdagen att det skall tillsättas en ny\r\nidrottsutredning, eftersom det är mer än tjugo år\r\nsedan den tidigare utredningen gjordes. Vi lever i\r\nett helt annat samhälle nu än vad vi gjorde då. Vi\r\nhar också i vår rapport ''Flickor, kvinnor och\r\nmansidrott'' pekat på den könsneutrala attityd som\r\nden gamla utredningen visade prov på. Vi menar att\r\nidrottsrörelsen än i dag lider av detta, och vi\r\nvidhåller behovet av en ny utredning.</pre><pre>Vi har med intresse noterat att\r\nRiksidrottsförbundet självt beslutat att se över sin\r\nverksamhet och startat ett nytt programarbete. I\r\ndetta arbetet avser Riksidrottsförbundet att ta\r\nkontakt med de politiska partierna för att\r\ninformera om sin egen syn på utvecklingen och\r\nframtiden och efterhöra partiernas uppfattning\r\nbl.a. om samhällsstödets utformning. Det är en\r\nlovvärd ambition som visar att idrottsrörelsen är\r\nberedd att ta det ansvar för sin verksamhet som\r\nankommer på en stor och fri folkrörelse.</pre><pre>Vi i Vänsterpartiet menar dock att detta arbete\r\nknappast kan ersätta en statlig utredning. Det finns\r\ni idrottsrörelsens organisation och verksamhet drag\r\nav traditionellt patriarkaliskt tänkande som man\r\nbehöver hjälp att komma ifrån. Vi menar därför att\r\nen ny statlig utredning skulle vara till hjälp också\r\nför idrottsrörelsen, och vi föreslår alltså att en\r\nsådan tillsätts.</pre><pre>Det finns också andra områden där en\r\nidrottspolitisk utredning skulle kunna finna bättre\r\nvägar till dialog mellan samhällsbehov och\r\nidrottens resurser. Jag tänker här på\r\nidrottsrörelsens möjligheter att medverka till att\r\nskapa meningsfyllda arbeten.</pre><pre>Nu diskuterar man i många kommuner att skära\r\nned stödet till verksamheten och att dra ned på\r\nanläggningarna för idrott och friluftsliv. Ett\r\nalternativ till nedläggningar skulle kunna vara\r\nföreningsdrift.</pre><pre>Idrottsföreningar som basar för underhållsarbeten i\r\nlokaler och anläggningar kan vara ett exempel på\r\nbra samverkan mellan samhällsintressen och\r\nidrottsrörelsen.</pre><pre>Idrottsrörelsens ansvar för folkhälsan kan säkert\r\nutvidgas. Jag tror att rörelsen är beredd att ta ett\r\nsådant utvidgat ansvar.</pre><pre>Med detta, fru talman, yrkar jag bifall till min\r\nmeningsyttring nr 1 i kulturutskottets betänkande\r\nnr 14. Min meningsyttring nr 2 ansluter sig till den\r\nsocialdemokratiska reservationen nr 2. Jag\r\nuppfattade det som om det redan har yrkats bifall\r\ntill denna, men om så inte är fallet vill jag göra det.</pre><pre>Anf. 83  Andre vice talman CHRISTER\r\nEIREFELT (fp):</pre><pre>Fru talman! I måndags träffade jag ledare och\r\naktiva i Hylte Volley. Det är en klubb som på en\r\nliten ort har lyckats skapa ett elitserielag med flera\r\naktuella landslagsspelare och som också har en\r\nbred och fin ungdomsverksamhet. Samtalet kom\r\natt handla mer om möjligheter än om problem.\r\nOrdföranden i föreningen, Leif Nilsson, blev\r\nförresten nyligen utsedd till årets volleybolledare.</pre><pre>Diskussionen påminde mig om vilket fantastiskt\r\narbete han och hundratusentals andra idrottsledare\r\nrunt om i landet uträttar. Han lägger ned massor av\r\ntid och är oftast helt utan ersättning. Idrotten ger\r\nhonom säkert också mycket tillbaka. Det handlar\r\ndå inte bara om idrottsliga framgångar, utan också\r\nom tillfredsställelsen av att se killarna och tjejerna\r\ni en meningsfull sysselsättning och om\r\nkamratskapet i en sådan här mindre förening.</pre><pre>Trots att Hylte alltså har ett elitlag så är volleyboll\r\nen sport fjärran från de stora pengarna. Inte ens\r\nlandslagsspelarna har någon som helst ersättning.\r\nVerksamheten finansieras med aktivitetsstöd,\r\nlotterier, pappersinsamling, försäljning -- det ser\r\nkort sagt ut som i de flesta idrottsklubbar.</pre><pre>Det här är för mig idrottens nerv. Det är detta som\r\nhar gjort den till vårt lands största folkrörelse. Det\r\nsom Leif Nilsson och hans kolleger uträttar, främst\r\nnär det gäller friskvård och ungdomsfostran, är\r\novärderligt för samhället. Därför är det angeläget\r\natt idrotten på olika sätt får ett massivt stöd för sin\r\nverksamhet. Vi är helt överens om det i\r\nbetänkandet. Det har framgått av Anders Nilssons\r\noch Elisabeth Perssons anföranden.</pre><pre>Enligt utskottets uppfattning är det i första hand\r\njust de ideellt arbetande ledarnas verksamhet som\r\nskall stimuleras och underlättas. För en\r\ntillfredställande rekrytering av nya ungdomsledare\r\nmåste det t.ex. finnas väl fungerande anläggningar\r\noch resurser för utbildning.</pre><pre>I Hyltebruk vitsordade man att det s.k. lokala\r\naktivitetsstödet utgör en bra metod att fördela\r\nmedel till ungdomsverksamheten. LOK-stödet går\r\ndirekt ut till föreningarna och det premierar en stor\r\naktivitet. Man hade önskemål om att\r\nbestämmelserna för det kommunala\r\naktivitetsstödet och för det stöd som går ut via\r\nRiksidrottsförbundet skulle samordnas. Det skulle\r\nunderlätta föreningarnas administration. Jag tyckte\r\natt det var ett berättigat krav.</pre><pre>Utöver bredd- och ungdomsidrotten finns det några\r\nområden som jag tycker måste prioriteras. Dit hör\r\narbetet med att skapa en mer jämställd idrott.</pre><pre>Här gör utskottet, som Anders Nilsson\r\npoängterade, en mycket tydlig markering, även om\r\nvi är litet oense om åt vilket håll markeringen skall\r\ngöras för att ge bäst effekt. Men i sak är vi alltså\r\nhelt överens -- flickor och pojkar, män och kvinnor\r\nmåste ges samma möjligheter. Medvetna satsningar\r\nfrån Riksidrottsförbundet räcker uppenbarligen\r\ninte till. Det är nödvändigt att ansträngningarna\r\npåskyndas. Mot bakgrund av att cirka 40 procent av\r\nidrottsrörelsens totalt 2,5 miljoner medlemmar är\r\nkvinnor måste deras erfarenheter och värderingar\r\nges en större chans än i dag att påverka idrottens\r\nutveckling.</pre><pre>Det finns tyvärr flera exempel på att\r\njämställdhetsarbetet går trögt. Anders Nilsson har\r\nnämnt några av dem. Att andelen kvinnor i\r\nstyrelserna är låg, att bara ett av de 63\r\nspecialförbunden har en kvinnlig ordförande, att\r\ndet i ledartruppen till OS inte fanns en enda kvinna\r\nav 80 stycken, är naturligtvis helt oacceptabelt. Det\r\ngår inte att försvara. Dess bättre har jag inte hört\r\nnågon som har försökt heller.</pre><pre>Att kvinnornas erfarenheter och värderingar ges en\r\nstörre chans än i dag att påverka idrottens\r\nutveckling är, tycker jag, inte bara en\r\njämställdhetsfråga. Kvinnliga ledare kan ha lättare\r\natt förstå idrottstjejernas behov och problem. Ett\r\nbra ledarskap handlar om så mycket mer än att\r\nvälja bästa träningsmetoden och den rätta taktiken.</pre><pre>Idrottsrörelsen prioriterar nu över huvud taget\r\narbetet med att öka trovärdigheten. Det här\r\nområdet -- jämställdheten -- måste vara en viktig\r\ndel i det.</pre><pre>Diskussionen om trovärdigheten är utan tvivel\r\nnyttig. Idrotten har ett mycket gott anseende --\r\nfattas bara annat. Det är viktigt att man kan behålla\r\ndet. Det är en förutsättning för att man skall få\r\nekonomiskt stöd, inte bara från riksdag och\r\nkommun. Inte heller sponsorerna kan nöja sig med\r\nsportsliga resultat. Också från deras utgångspunkt\r\nmåste idrotten ha ett gott anseende, annars har man\r\ninget reklamvärde.</pre><pre>Naturligtvis påverkas också rekryteringen av hur\r\nidrotten uppfattas. Föräldrar och lärare\r\nuppmuntrar inte ungarna till en verksamhet som\r\nhar en negativ klang.</pre><pre>Därför är också företeelser som doping och annat\r\nfusk ett hot mot idrottsrörelsen. Det är bedrövligt\r\natt följa hanteringen av de internationellt kända\r\ndopingfallen -- nu senast Katrin Krabbe. Det är\r\nuppenbart att chansen till medaljer är viktigare -- i\r\ndet här fallet för tyska friidrottsförbundet -- än\r\nsinnet för fair play.</pre><pre>Det är utmärkt att vårt Riksidrottsförbund, inte\r\nminst dess ordförande Arne Ljungqvist, lägger stor\r\nvikt vid att komma till rätta med det här problemet,\r\nsom samhället i övrigt också måste ta ett ansvar för.\r\nJag såg i tidningen att också simningsledaren Lars-\r\nErik Pålsson krävt aktiva insatser mot dopingen.</pre><pre>Barn- och ungdomsidrottens tendens till alltför\r\ntidig specialisering är ett annat problem som måste\r\nmotverkas. 10--12-åringarna måste få ''leka idrott'',\r\npröva på olika sporter utan krav från ledare och\r\ninte sällan föräldrar att nödvändigtvis bli bäst.</pre><pre>Jag är rädd för att de stora penningsummorna i\r\nsamband med t.ex. spelarövergångar och\r\nstjärngalor också kan vara ett hot mot idrottens\r\ntrovärdighet. Vi brukar visserligen tala om att den\r\ndelen av idrotten lever ett eget liv, att den är en sak\r\nför sig, en ren affärsverksamhet, och det må så\r\nvara. Men om klyftan mellan å ena sidan ett fåtal\r\nelitklubbar med välbetalda stjärnor och å andra\r\nsidan småklubbarnas bredd- och\r\nungdomsverksamhet bli alltför stor, finns\r\nnaturligtvis en risk att sammanhållningen inom\r\nidrottsrörelsen blir lidande.</pre><pre>Ja, det här var några av de hot som finns mot\r\nidrottens trovärdighet. Jag vill understryka att\r\nidrottens möjligheter är mycket större än idrottens\r\nproblem. I en sådan här redovisning är det annars\r\nlätt att tyngdpunkten läggs på problemen och att\r\nman inte får en rättvisande bild.</pre><pre>Det är alltså ett i allt väsentligt enigt betänkande\r\nsom föreligger från utskottet. Ny demokrati vill\r\nupphäva förbudet mot proffsboxning. Utskottet i\r\növrigt menar att de medicinska riskerna snarast har\r\nblivit ytterligare belagda sedan beslutet om\r\nförbudet togs.</pre><pre>När det gäller utskottets markering av att\r\njämställdshetsarbetet måste påskyndas är vi alltså i\r\nsak överens. Men socialdemokraterna vill att\r\nbudskapet skall gå till regeringen. Eftersom\r\nregeringen redan är uppmärksam på problemet,\r\nmenar vi att ett uttalande härifrån ger minst lika bra\r\neffekt.</pre><pre>Elisabeth Persson återkommer med kravet på en\r\nidrottsutredning. Inte minst med tanke på det\r\nomfattande programarbete som pågår inom\r\nidrottsrörelsen, vilket Elisabeth Persson själv\r\nredogjorde för och som berör i stort sett allt som\r\njag kan tänka mig behandlas i en eventuell statlig\r\nutredning, har utskottet inte nu förordat en sådan.</pre><pre>Det är ingen tvekan om att de frågor som vi har\r\nberört över huvud taget diskuteras intensivt inom\r\nidrottsrörelsen, och enligt min uppfattning är det\r\ndär man har bäst förutsättningar att lösa dem. Att\r\nutskottet ändå tar upp framför allt\r\ntrovärdighetsaspekten skall snarast uppfattas som\r\nomtanke om en verksamhet som vi i stor enighet\r\nslår vakt om.</pre><pre>Fru talman! Med det yrkar jag bifall till utskottets\r\nhemställan.</pre><pre>Anf. 84  ANDERS NILSSON (s) replik:</pre><pre>Fru talman! Även om det, som Christer Eirefelt\r\nsäger, är ett i allt väsenligt enigt betänkande, har\r\njag ändå någon fråga att ställa till honom.</pre><pre>Riksdagen fattar sannolikt nu beslut om idrotten\r\nmed en markering vad gäller jämställdheten. Sedan\r\när det regeringen som har att hantera den frågan\r\ngentemot Riksidrottsförbundet. Då tycker jag att\r\ndet är mycket starkare att också göra ett\r\ntillkännagivande till regeringen, så att den\r\nverkligen känner pressen på sig.</pre><pre>Jag är något förvånad över att regeringens\r\nsakkunnige i idrottsfrågor, Stig Bertilsson, som\r\nockså tillhör utskottet, inte har begärt ordet i det\r\nhär ärendet. Då är min fundering: Är det som\r\nChrister Eirefelt har sagt uttryck för en syn som alla\r\nregeringspartierna står bakom? I det läget vore det\r\nrimligt att förutsätta att regeringen med stöd av ett\r\ntillkännagivande från riksdagen verkligen tar\r\nkontakt med Riksidrottsförbundet i\r\njämställdhetsfrågan.</pre><pre>Vad beträffar tillkännagivande vill jag påpeka för\r\nChrister Eirefelt att när riksdagen för några år\r\nsedan gjorde beställningen om att få en redovisning\r\nav fördelningen mellan män och kvinnor, skedde\r\ndet i form av ett tillkännagivande. Sjutton vet om\r\ninte folkpartiet var det parti som föreslog det då.</pre><pre>Om vi använder tillkännagivandet för en så enkel\r\nsak som att begära en redovisning, är det då inte\r\nbefogat att använda tillkännagivandet när vi vill ha\r\nnågot resultat på grundval av de slutsatser vi har\r\ndragit av den redovisningen?</pre><pre>Anf. 85  Andre vice talman CHRISTER\r\nEIREFELT (fp) replik:</pre><pre>Fru talman! Jag tycker att Anders Nilsson\r\nnedvärderar vår möjlighet här i riksdagen att agera.\r\nDet är trots allt vi som har sista ordet. Jag tror att\r\nen så tydlig markering som vi gör har minst lika stor\r\neffekt gentemot mottagaren av budskapet, alltså\r\nidrottsrörelsen.</pre><pre>Sedan kan det knappast råda någon tvekan om var\r\nregeringen står när det gäller att förbättra\r\njämställdhetsarbetet. Man har nu sagt att\r\nRiksidrottsförbundet skall redovisa vilka insatser\r\nsom görs. RF har ålagts att senast den 1 oktober,\r\ntror jag det var, redovisa hur LOK-stödet fördelas\r\npå pojkar och flickor. Det går inte att tveka heller\r\nnär man läser propositionen om att regeringen\r\nlägger stor vikt vid detta.</pre><pre>Så jag tycker att det mera är en teknisk tvist om hur\r\nvi når bäst effekt. Jag tycker också att med\r\npropositionens text och med utskottsbetänkandets\r\ntext vore det att slå in öppna dörrar att göra ett\r\ntillkännagivande. Jag medger gärna att det har\r\ngjorts tillkännagivanden till olika regeringar i\r\nfrågor av mindre vikt än den här, men jag tycker\r\nsom sagt ändå att det vore att slå in öppna dörrar.</pre><pre></pre><pre>Det är möjligt, Anders Nilsson, att det faktum att\r\nvi kommer till olika resultat när det gäller hur man\r\nbäst bör göra grundar sig litet på en viss skillnad i\r\nsynen på idrottsrörelsen. Vi har trots allt stor tilltro\r\ntill att idrottsrörelsen själv skall klara av att inte\r\nbara utnyttja möjligheterna utan också att komma\r\ntill rätta med problemen.</pre><pre>Anf. 86  ANDERS NILSSON (s) replik:</pre><pre>Fru talman! Jag vill helt kortfattat säga till Christer\r\nEirefelt att det kanske är naturligt att vi inte har\r\nriktigt samma tilltro till regeringen som Christer\r\nEirefelt har. Det tycker jag att det finns vissa skäl\r\nför.</pre><pre>Däremot förutsätter jag att vi är ganska överens om\r\natt den markering som utskottet gör för alla\r\nmänniskor inom idrottsrörelsen som arbetar för\r\njämställdhet skall ses som ett stöd i deras\r\nverksamhet.</pre><pre>Anf. 87  Andre vice talman CHRISTER\r\nEIREFELT (fp) replik:</pre><pre>Fru talman! Vi är i sak helt överens. Jag tycker\r\nliksom Anders Nilsson att det i stora stycken är\r\nanmärkningsvärt att man inte har kommit längre\r\nmed jämställdhetsarbetet. Jag tror också att man\r\ninom Riksidrottsförbundet är medveten om detta.\r\nDen utfrågning vi gjorde av två representanter för\r\nRiksidrottsförbundet visar också att man tar\r\nmycket allvarligt på det här.</pre><pre>Meningsskiljaktigheten gäller vilken teknik vi skall\r\nanvända. Till syvende och sist har vi möjlighet att\r\ntillsammans, Anders Nilsson, påverka det här i\r\nriksdagen.</pre><pre>Anf. 88  TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 89  EWA HEDKVIST PETERSEN (s):</pre><pre>Fru talman! Jag är tillsammans med fyra andra\r\nsportiga socialdemokratiska kvinnor motionär i\r\nfrågan om jämställd idrott. Vi skriver i vår motion\r\natt ekonomiska styrmedel bör användas om inte\r\njämställdhetsarbetet påskyndas inom\r\nidrottsrörelsen. Vi känner en stor otålighet när vi\r\nser att jämställdhetsarbetet inte går snabbare i\r\nidrottsrörelsen. Vi tolkar den otålighet som vi vet\r\nfinns ute i landet, inne i idrottsrörelsen bland alla\r\naktiva kvinnor och unga flickor. Senast\r\nhäromdagen fanns ett uppslag i en av\r\nNorrbottenstidningarna om denna otålighet, där\r\nman verkligen beskrev vilka konsekvenser det får i\r\nvardagen.</pre><pre>Denna otålighet är den främsta bakgrunden till att\r\nvi har skrivit vår motion. Vi har motionerat\r\ntidigare. Vi har krävt att få de redovisningar som\r\nAnders Nilsson och Christer Eirefelt har talat om,\r\noch som har kommit fram därför att vi har lyft\r\nfrågan och tryckt på.</pre><pre>I anslutning till sommarolympiaden fick vi\r\nverkligen se hur det kan bli när man inte har lyckats\r\nmed jämställdhetsarbetet på alla nivåer. Trots\r\njämställdhetsplaner och försäkringar om ett ökat\r\narbete för att stärka kvinnornas roll inom idrotten\r\ntycks det svårt att bryta den dominerande roll som\r\nmännen har i idrottsvärlden. Det finns alltför få\r\nkvinnor i beslutande organ. Antalet kvinnliga\r\nledare och tränare är också alltför litet i\r\nverksamheten.</pre><pre>Även om ett ökat antal flickor varje år ansluter sig\r\ntill idrottsrörelsen visar det sig att de ofta slutar\r\nidrotta efter några års aktivitet. För att få en annan\r\nutveckling måste flickors insatser och deltagande\r\nuppvärderas. Det är dags att radikalt förändra\r\nresurstilldelningen när det gäller flickors och\r\npojkars idrottsliga verksamhet. Vi kommer därför\r\ntill slutsatsen att man måste använda ekonomiska\r\nstyrmedel.</pre><pre>När vi ser på hur utskottet har hanterat vår motion\r\när vi glada över att man skriver att den redovisning\r\nsom Riksidrottsförbundet skall lämna kan ge\r\nanledning till förnyade överväganden om reglerna\r\nför fördelning av stödet. Vi är dock, liksom Anders\r\nNilsson, inte nöjda med den slutsats som\r\nmajoriteten drar. Man säger att det kan bli så att\r\nRiksidrottsförbundet kommer med förslag och att\r\nman inte vill ge något tillkännagivande till\r\nregeringen.</pre><pre>Vår otålighet och den analys vi har gjort leder oss\r\ntill att vi vill stödja reservation nr 2 från\r\nSocialdemokraterna. Där sägs att\r\nRiksidrottsförbundet i en samlad form bör redovisa\r\nsitt planerade framtida jämställdhetsarbete. Det\r\nsägs vidare att regeringen snarast skall lämna\r\nförslag till riksdagen på åtgärder som redovisningen\r\nkan ge anledning till. Regeringen bör också särskilt\r\nta upp frågan om de ekonomiska styrmedlen och\r\nom de behöver förändras med anledning av den\r\nverklighet som Riksidrottsförbundet beskriver.</pre><pre>Det här är klara besked som vi tycker tolkar den\r\notålighet som vi och många, många kvinnor ute i\r\nlandet känner. Därför tycker vi att reservationen är\r\nbra. Det är inte fråga om någon annan syn på\r\nidrottsrörelsen, utan det är tvärtom så att det\r\nhandlar om att stödja alla dem som vill få fart på\r\ndet här arbetet. Vi är ju överens om att vi skall ge\r\nflickorna en sportlig chans.</pre><pre>Jag förväntar mig att Riksidrottsförbundet och\r\nregeringen nu sätter största möjliga fart i det här\r\narbetet, även om denna reservation inte vinner\r\nriksdagens majoritet.</pre><pre>Anf. 90  Andre vice talman CHRISTER\r\nEIREFELT (fp) replik:</pre><pre>Fru talman! Jag utgår ifrån att Ewa Hedkvist\r\nPetersen måste vara nöjd med utskottsbetänkandet\r\nså till vida att en mycket stor del av betänkandet\r\njust handlar om jämställdhet.</pre><pre>Jag har i replikskiftet med Anders Nilsson redan\r\nredogjort för varför vi tror att det är bättre med den\r\nhär formen av markering än ett regeringsuttalande.\r\nJag vill bara fästa Ewa Hedkvist Petersens\r\nuppmärksamhet på att ekonomiska styrmedel och\r\nt.o.m. kvotering ingår i de möjligheter som\r\nRiksidrottsförbundet själva har angett. Det är nog\r\nen väl så bra metod om man ifrån\r\nRiksidrottsförbundet och på riksidrottsmötet\r\nkommer underfund med att som situationen ser ut\r\nkan man tvingas att använda det hjälpmedlet.</pre><pre>Anf. 91  EWA HEDKVIST PETERSEN (s)\r\nreplik:</pre><pre>Fru talman! Jag vill säga till Christer Eirefelt att jag\r\när medveten om att den möjligheten finns. Jag vet\r\nockså att många kommuner ute i landet funderar\r\növer det här. I min hemkommun finns det t.ex. ett\r\nförslag om att det lokala aktivitetsstödet skall\r\nutformas så, att det ger dubbelt så stor utdelning att\r\nha flickor i aktivitet som pojkar. Det kanske totalt\r\nsett inte ger så mycket pengar för en\r\nidrottsförening, men det ger ändock en kraftig\r\nstyrning.</pre><pre>Jag tycker faktiskt att vi kan följa upp den ambition\r\noch den beslutsamhet som finns på vissa håll i\r\nSveriges riksdag. Därför tycker jag att\r\nreservationen är bra.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande kulturutskottets\r\nbetänkanden 1992/93:KrU17, KrU18, KrU19,\r\nKrU21, KrU23 och KrU14.</pre><pre>Kulturutskottets betänkande KrU17</pre><pre>Mom. 3  (den internationaliserade kulturen)</pre><pre>Utskottets hemställan bifölls med 153 röster mot\r\n140 för reservation 1 av Charlotte Branting m.fl.</pre><pre>Maud Ekendahl (m) anmälde att hon avsett att\r\nrösta nej men markerats ha röstat ja.</pre><pre>Mom. 7  (skydd för kulturens basverksamheter)</pre><pre>Utskottets hemställan bifölls med 271 röster mot 23\r\nför reservation 2 av Simon Liliedahl.</pre><pre>Mom. 9  (frågan om huruvida utredningsarbetet på\r\nmuseiområdet skall bedrivas av en parlamentarisk\r\nkommitté)</pre><pre>Utskottets hemställan bifölls med 153 röster mot\r\n141 för reservation 3 av Charlotte Branting m.fl.</pre><pre>Christer Lindblom (fp) anmälde att han avsett att\r\nrösta nej men markerats ha röstat ja.</pre><pre>Mom. 19  (frågan om huruvida utredningsarbetet\r\npå teaterområdet skall bedrivas av en\r\nparlamentarisk kommitté)</pre><pre>Utskottets hemställan bifölls med 150 röster mot\r\n144 för reservation 4 av Charlotte Branting m.fl.</pre><pre>Mom. 27 (en utredning om utveckling av danslivet)</pre><pre>Utskottets hemställan bifölls med 280 röster mot 12\r\nför meningsyttringen av Elisabeth Persson i\r\nmotsvarande del. 1 ledamot avstod från att rösta.</pre><pre>Mom. 28 (vissa biblioteksfrågor)</pre><pre>Först biträddes reservation 5 av Åke Gustavsson\r\nm.fl. med 121 röster mot 9 för meningsyttringen av\r\nElisabeth Persson i motsvarande del. 162 ledamöter\r\navstod från att rösta.</pre><pre>Härefter bifölls utskottets hemställan med 167\r\nröster mot 127 för reservation 5 av Åke Gustavsson\r\nm.fl.</pre><pre>Mom. 32 (förtur åt barn- och ungdomskulturens\r\nbehov)</pre><pre>Utskottets hemställan bifölls med 167 röster mot\r\n127 för reservation 7 av Åke Gustavsson m.fl.</pre><pre>Mom. 38 (tillsättandet och sammansättningen av\r\nvissa parlamentariska utredningar)</pre><pre>Göran Åstrand (m) anmälde att han avsett att rösta\r\nnej men markerats ha röstat ja.</pre><pre>Utskottets hemställan bifölls med 152 röster mot\r\n142 för avslag.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande 18</pre><pre>Mom. 2 (beräknande av medel för anslagsposten\r\nCentrala amatörorganisationer)</pre><pre>Utskottets hemställan bifölls med 155 röster mot\r\n129 för reservation 1 av Åke Gustavsson m.fl. 8\r\nledamöter avstod från att rösta.</pre><pre>Mom. 4 (beräknande av medel för anslagsposten\r\nFolkparkerna i Sverige för kulturverksamhet)</pre><pre>Utskottets hemställan bifölls med 145 röster mot\r\n128 för reservation 4 av Åke Gustavsson m.fl. 17\r\nledamöter avstod från att rösta.</pre><pre>Mom. 5 (beräknande av medel för anslagsposten\r\nFolkets husföreningarnas riksorganisation för\r\nkulturverksamhet)</pre><pre>Utskottets hemställan bifölls med 270 röster mot 22\r\nför reservation 5 av Simon Liliedahl i motsvarande\r\ndel.</pre><pre>Mom. 11 (det fortsatta stödet till konstbildande\r\nverksamhet och utställningsverksamhet)</pre><pre>Utskottets hemställan bifölls med 166 röster mot\r\n127 för reservation 6 av Åke Gustavsson m.fl.</pre><pre>Mom. 19 (beräknande av medel för anslagsposten\r\nTill Statens kulturråds disposition (för bidrag till\r\ninternationellt kulturutbyte))</pre><pre>Utskottets hemställan bifölls med 270 röster mot 22\r\nför reservation 8 av Simon Liliedahl.</pre><pre>Mom. 21 (beräknande av medel för en ny\r\nanslagspost benämnd Kulturfond för\r\nÖstersjöländerna och Ryssland)</pre><pre>Utskottets hemställan bifölls med 281 röster mot 10\r\nför meningsyttringen av Elisabeth Persson i\r\nmotsvarande del.</pre><pre>Mom. 22 (beräknande av medel för anslagsposten\r\nKultur i arbetslivet)</pre><pre>Utskottets hemställan bifölls med 167 röster mot\r\n126 för reservation 10 av Åke Gustavsson m.fl.</pre><pre>Torgny Larsson (s) anmälde att han avsett att rösta\r\nnej men markerats ha röstat ja.</pre><pre>Mom. 25 (beräknande av medel för anslagsposten\r\nTill Statens kulturråds disposition för\r\nutvecklingsverksamhet)</pre><pre>Utskottets hemställan bifölls med 242 röster mot 24\r\nför reservation 13 av Simon Liliedahl. 25 ledamöter\r\navstod från att rösta.</pre><pre>Mom. 30 (beräknande av medel för en ny\r\nanslagspost benämnd Kultur i skolan)</pre><pre>Först biträddes reservation 15 av Åke Gustavsson\r\nm.fl. med 121 röster mot 10 för meningsyttringen\r\nav Elisabeth Persson i motsvarande del. 161\r\nledamöter avstod från att rösta.</pre><pre>Härefter bifölls utskottets hemställan med 163\r\nröster mot 128 för reservation 15 av Åke\r\nGustavsson m.fl. 1 ledamot avstod från att rösta.</pre><pre>Jerry Martinger (m) anmälde att han avsett att rösta\r\nja men markerats ha röstat nej.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU19</pre><pre>Utskottets hemställan bifölls.</pre><pre>Kulturutskottets betänkande KrU21</pre><pre>Mom. 3 och 4 (beräknande av medel för Konst där\r\nvi bor samt medelsanvisningen till Statens\r\nkonstråd)</pre><pre>Utskottets hemställan bifölls med 165 röster mot\r\n126 för reservationen av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU23</pre><pre>Utskottets hemställan bifölls.</pre><pre>Kulturutskottets betänkande KrU14</pre><pre>Mom. 3 (tillsättande av en ny statlig\r\nidrottsutredning)</pre><pre>Utskottets hemställan bifölls med 282 röster mot 10\r\nför meningsyttringen av Elisabeth Persson.</pre><pre>Mom. 6 (jämställd idrott)</pre><pre>Utskottets hemställan bifölls med 160 röster mot\r\n130 för reservation 2 av Åke Gustavsson m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Ajournering, beslut om uppskjuten votering,\r\nm.m.</pre><pre>Anf. 92  TALMANNEN:</pre><pre>Jag har för avsikt att nu ajournera förhandlingarna\r\nför att bereda arbetsmarknadsutskottet tillfälle att\r\nsammanträda för att justera sitt betänkande till\r\nmorgondagens sammanträde.</pre><pre>Förhandlingarna återupptas kl. 19.00 med debatter\r\ni återstående på föredragningslistan upptagna\r\närenden. Voteringen i dessa ärenden skulle dock\r\nlämpligen kunna vänta till i morgon. Jag frågar\r\ndärför om kammaren medger att voteringarna i\r\nåterstående ärenden uppskjuts till i morgon kl.\r\n9.00. Svaret är ja.</pre><pre>Arbetsmarknadsutskottets betänkande väntas vara\r\nklart för bordläggning cirka kl. 20.00.</pre><pre>De som önskar delta i morgondagens debatter bör\r\ndärför anmäla sig till talarlistan så snart som\r\nmöjligt.</pre><pre>Återupptagna förhandlingar</pre><pre>Förhandlingarna återupptogs kl.19.00</pre><pre>12 §  Valkretsindelningen i Malmöhus län</pre><pre>Anf. 93  BENGT HURTIG (v):</pre><pre>Herr talman! Jag anser att frågan om en ny\r\nvalkretsindelning i Malmöhus län bör anstå till dess\r\natt Regionberedningen avslutat sitt arbete och lagt\r\nfram ett nytt förslag till länsindelning. Den\r\ndepartementpromemoria som ligger till grund för\r\nförslaget är mer än tio år gammal. Sedan dess har\r\ngivetvis förändringar skett också i Malmöhus län.\r\nDen är alltså inte någon bra grund för detta förslag.</pre><pre>Detta innebär också att det beslut som\r\npropositionen och betänkandet föreslår ganska\r\nsnart kan vara överspelat. Vi anser därför att\r\nbeslutet bör anstå. Jag yrkar bifall till\r\nmeningsyttringen.</pre><pre>Anf. 94  MARGITTA EDGREN (fp):</pre><pre>Herr talman! Äntligen! Efter åratal av diskussioner\r\nom den otidsenliga och olämpliga\r\nvalkretsindelningen i Malmöhus län står vi nu inför\r\natt den förändras. Så länge som jag har arbetat\r\npolitiskt har Malmöhus län varit en ständig källa till\r\nirritation. I stället för att samla och ena ledet har\r\nden konstlade indelningen givit grogrund för\r\nstridigheter och osämja.</pre><pre>Herr talman! Den nya valkretsindelningen, som\r\ngivetvis även ger utrymme för diskussioner, indelar\r\nMalmöhus län på ett rimligt sätt. Gamla tider, då\r\nstad var stad och landsbygd var landsbygd, gäller\r\ninte längre. Det är mer som förenar Höganäs med\r\nHelsingborg än med Ystad eller som förenar Lund\r\nmed Staffanstorp före Helsingborg.</pre><pre>Att Malmö nu blir en egen valkrets är också\r\nnaturligt. Nu kan Malmöpolitiker driva en egen\r\nlokal riksvalrörelse. Samma sak gäller för de andra\r\nvalkretsarna. Det är ett nästan enigt utskott som\r\nstår bakom betänkandet, och det är bra. Vi skall ju\r\nså långt som möjligt vara eniga i den här typen av\r\nfrågor.</pre><pre>Bengt Hurtig från Vänsterpartiet anser i sin\r\nmeningsyttring att ändringen kunde vänta. Det\r\ninstämmer jag inte i. Det kan visserligen bli aktuellt\r\natt se över valkretsindelningen igen när vi fått ett\r\nenat Skåne. Jag säger när, eftersom jag förutsätter\r\natt riksdag och regering kommer att stödja\r\npropåerna från Skåne. Men att i dag skjuta på\r\nbeslutet vore mycket olyckligt. Vi har väntat länge\r\nnog.</pre><pre>Jag vill slutligen på mina och Olle Schmidts vägnar,\r\nsom folkpartister från Fyrstadskretsen, ge ett\r\nerkännande till nestorn Knut Wachtmeister, som i\r\nåratal motionerat om valkretsindelning. Han har i\r\ndag anledning att känna sig nöjd.</pre><pre>Anf. 95  BENGT HURTIG (v) replik:</pre><pre>Herr talman! Argumentet att man har väntat länge\r\ntycker jag lika gärna kan tolkas som att man då\r\nkanske kan vänta något halvår till, eftersom det\r\nändå kan komma att bli ett sådant beslut som vi\r\ninom en relativ kort tid måste ändra. Det sprider\r\nbara en förvirring att hålla på att ändra\r\nvalkretsindelningar ofta på det sätt som det kan bli\r\nfråga om.</pre><pre>Anf. 96  MARGITTA EDGREN (fp):</pre><pre>Herr talman! Jag glömde att yrka bifall till\r\nutskottets hemställan, så då yrkar jag det nu.</pre><pre>Överläggningen var härmed avslutad.</pre><pre>(Beslut skulle fattas den 2 april.)</pre><pre>13 §  Vissa anslag inom Utrikesdepartementets\r\nområde</pre><pre>Föredrogs</pre><pre>näringsutskottets betänkande</pre><pre>1992/93:NU23 Vissa anslag inom\r\nUtrikesdepartementets område (prop. 1992/93:100\r\ndelvis).</pre><pre>Anf. 97  REYNOLDH FURUSTRAND (s):</pre><pre>Herr talman! Jag skall något kommentera den\r\nsocialdemokratiska reservationen till det här\r\nbetänkandet. Betänkandet och propositionen\r\nbygger i många stycken på den politik som inleddes\r\nav den tidigare socialdemokratiska regeringen.</pre><pre>Låt mig först få konstatera att utrikeshandeln i\r\nvärlden har genomgått mycket stora förändringar\r\nunder framför allt 70- och 80-talen.\r\nIndustriländernas stora export av projekt och\r\nkapitalvaror, särskilt till u-länderna och öst-\r\nländerna, har krympt drastiskt som en följd av den\r\ninternationella skuldkrisen.</pre><pre>Detta har påverkat både tillgången och efterfrågan\r\npå exportkrediter och kreditgarantier.\r\nFörhoppningsvis, även om situationen i i-länderna\r\ni dag är något annorlunda, bör vi kunna skapa en\r\nbättre utveckling på 90-talet. En bra\r\nexportfinansiering får tveklöst till följd att\r\nutvecklingen förändras mycket påtagligt.</pre><pre>Den mycket omfattande subventionerade\r\nexportkreditgivningen, som dominerade mellan\r\n1975 och 1982, har minskat dramatiskt. Vad vi i\r\nstället kan notera är att alternativa former för\r\nexportfinansiering har ökat i betydelse.</pre><pre>Exportföretagen, och då främst de stora, har byggt\r\nupp en egen kompetens att hantera sin verksamhet\r\noch de ökande riskerna. Garantiinstituten, som\r\nofta brottas med underskott till följd av bl.a. u-\r\nländernas och öst-ländernas betalningsbekymmer,\r\nintar många gånger en både försiktig och mycket\r\navvaktande attityd.</pre><pre>De stora svenska exportföretagen är för\r\nnärvarande inne i en mycket stark\r\ninternationaliseringsprocess. De har fortfarande\r\nkvar sin viktigaste produktion av kvalitativt och\r\nteknologiskt högtstående projekt och kapitalvaror i\r\nSverige, men det är uppenbart att avsättningen för\r\ndessa företags produkter på bl.a. u-\r\nlandsmarknader har blivit nästan oumbärlig, dels\r\nmed hänsyn tagen till en begränsad\r\nhemmamarknad, dels mot bakgrund av industrins\r\nkonkurrenskraft och utveckling av den egna\r\nkompetensen.</pre><pre>Sannolikt kommer det i framtiden att behöva\r\nskapas mera flexibla finansieringslösningar som\r\nkommer att vara starkare kopplade till kundernas\r\nbehov och de projekt som skall etableras.</pre><pre>Herr talman! Det förekommer emellanåt i den\r\nallmänna debatten här hemma hos oss påståenden\r\nom att vi i Sverige skulle ha väsentligt sämre regler\r\nför exportkrediter och kreditgarantier än våra\r\nkonkurrentländer. Ofta förs kritiken fram från\r\nföretag som har sin produktion både i vårt land och\r\ni andra länder. Det är naturligtvis svårt att mot\r\nbakgrund av enbart dessa påståenden säga att\r\nförhållandena skulle vara avsevärt sämre hos oss än\r\nhos andra. Det pågår som bekant ett arbete inom\r\nOECD på det här området som bl.a. går ut på att få\r\nfram en jämförbarhet mellan garantivillkoren i de\r\nolika medlemsländerna.</pre><pre>Det har nu gått tre år sedan vi ändrade riktlinjerna\r\nför Exportkreditnämndens garantigivning och\r\ntillämpningen av dessa. Mot bakgrund av att det\r\nhar riktats och riktas viss kritik mot systemets\r\notillräcklighet och att det skulle förekomma någon\r\nform av konkurrenssnedvridning, menar vi\r\nsocialdemokrater att regeringen bör ta initiativ till\r\nen utvärdering som senare presenteras för\r\nriksdagen.</pre><pre>Herr talman! Med det anförda ber jag att få yrka\r\nbifall till reservation 1.</pre><pre>Anf. 98  BENGT HURTIG (v):</pre><pre>Herr talman! Jag skulle vilja kommentera\r\nReynoldh Furustrands inledande resonemang om\r\nminskningen av handeln med Östeuropa och vissa\r\nu-länder. Det är sant att det är det som har inträffat.\r\nMen samtidigt är det intressant att notera att\r\nhandeln inte har ökat i EG- ochEFTA-områdena\r\nutan i Sydostasien, USA och, i viss mån,\r\nLatinamerika.</pre><pre>Kanske är det så att den största expansionen är att\r\nvänta i Asien. Särskilt Kina kan då bli aktuellt.</pre><pre>Jag tycker att det är viktigt att ha de här\r\nperspektiven i bakhuvudet också när vi diskuterar\r\nEG-frågan.</pre><pre>Om tredje världens länder får litet större\r\nmöjligheter att exportera industrivaror som så\r\nsmåningom blir av litet bättre kvalitet och om de\r\nkan exportera mer av industrivaror till oss, kan\r\nlevnadsstandarden i nämnda länder höjas. Det\r\nhandlar ju om jättelika behov av produkter. Där\r\nbehoven nu inte tar sig uttryck i en efterfrågan kan\r\ndet bli en början till en sådan utveckling.</pre><pre>Klyftorna i världen hindrar också utvecklingen i\r\nvårt land. Fattigdomen är nämligen ett hinder för\r\nden internationella handeln i dag.</pre><pre>I Östeuropa, herr talman, var det i hög grad\r\nmiljörörelsen som utgjorde grunden för den\r\nomvälvning som inträffade åren 1989--1990.</pre><pre>Efter denna omvälvning följde en flod av löften\r\nfrån Sverige och andra länder om hjälp med\r\nmiljöinriktade investeringar. Trots att flera år gått\r\nhar mycket litet hänt på det här området.\r\nUtredningar har producerats, och konsulter av\r\nolika slag har tjänat pengar.</pre><pre>En förutsättning för investeringar i ny och\r\nmiljöriktig teknik är att finansieringsfrågorna kan\r\nlösas. Vi menar därför att regeringen borde\r\nanmodas att göra en ordentlig översyn för att se hur\r\nexportfinansieringen av riskfyllda miljöprojekt kan\r\nförbättras och underlättas.</pre><pre>Inte minst i norra Sverige har vi erfarenheter från\r\nKolahalvön, där stora projekt väntar på en lösning.\r\nMen just frånvaron av kreditgarantier är det stora\r\nproblemet.</pre><pre>En av de angelägnaste uppgifterna i miljökampen\r\när att få med miljömålen och miljöhänsynen i\r\nförhandlingarna om världshandeln. Än så länge är\r\nju miljökraven i många länder mest ett\r\nhandelshinder. Det miljöfarliga avfall som skyfflas\r\nrunt i världen är ett stort problem.</pre><pre>Såvitt vi förstår förs nu inom ramen för den s.k.\r\nUruguayrundan i varje fall inga formella\r\nförhandlingar om miljöhänsynen i handeln. Här\r\nhar Sverige en uppgift att kraftfullt lyfta in\r\nmiljöproblematiken. Riokonferensen bör följas\r\nupp också på detta område.</pre><pre>FN-organet UNDP har pekat på det faktum att de\r\nvälfärdsförluster som u-länderna gör på grund av\r\nhandelshinder är tio gånger större än det bistånd\r\nsom dessa länder får. Som jag inledningsvis sade är\r\ndetta ett bevis för att de ökade klyftorna i världen\r\ninte gynnar den rika världen heller.</pre><pre>Vi tycker att kds-företrädarnas motion är bra. Nu,\r\ni EG-anpassningens tider, tvingas vi kanske bort\r\nfrån de lättnader i handeln som Sverige genomfört.\r\nI viss mån har Sverige gått före andra länder. Det\r\ngäller alltså lättnader avseende tredje världens\r\nländer.</pre><pre>Jag yrkar bifall till meningssyttringen vad gäller\r\nmom. 6 och 11.</pre><pre>Anf. 99  GUDRUN NORBERG (fp):</pre><pre>Herr talman! Statens stöd till finansiering av export\r\nsker dels genom kreditgivning, dels genom\r\nutfärdande av garantier för krediter. Det är\r\nExportkreditnämnden, EKN, som har till uppgift\r\natt utfärda dessa garantier, vilka utgör en\r\nförsäkring som skyddar företag mot förluster av\r\nvissa slag vid exportaffärer eller investeringar i\r\nutlandet.</pre><pre>Dessa garantier ges inom riksdagens ramar utifrån\r\ntvå alternativa system: normalgarantisystemet och\r\n''long term''-systemet. Båda systemen skall i princip\r\nvara självbärande.</pre><pre>I den socialdemokratiska reservationen i det här\r\nbetänkandet kräver man en utvärdering av dessa\r\nsystem. Man anser sig numera inte vara säker på att\r\nde fungerar riktigt rättvist. Trots att just de reglerna\r\ninfördes under den socialdemokratiska regeringens\r\ntid -- så sent som 1990, som Reynoldh Furustrand\r\nsade -- vill man nu tydligen ompröva det beslutet.</pre><pre>Det är förståeligt att näringslivet då och då uttalar\r\nkritik mot de svenska reglerna, beroende på att de\r\nrelativt sett är restriktiva. Eftersom grundprincipen\r\när att systemen skall vara självbärande utgör de inte\r\nsubventioner till företagens export. Denna\r\ngrundprincip anser vi är riktig.</pre><pre>Jag håller gärna med om att det kan vara en svår\r\nbalansgång när det gäller att i möjligaste mån skapa\r\nett konkurrensneutralt system gentemot andra\r\nländers system, utan att det i praktiken till en del\r\nblir en subvention. Det är naturligtvis särskilt svårt\r\njämfört med de länder som har generösare regler.</pre><pre>Jag vill ändå peka på den överenskommelse inom\r\nOECD som Reynoldh Furustrand talade om. Jag\r\nuppfattade att han tyckte att det var en bra\r\nutveckling. De deltagande länderna, bl.a. Sverige,\r\nhar åtagit sig att tillämpa enhetliga regler för\r\nstatsstödda exportkrediter. Arbetet med att förfina\r\nolika jämförelser och mätmetoder för att uppnå en\r\nharmonisering och riktiga jämförelser mellan\r\ngarantiinstituten pågår och kommer inom kort att\r\npresenteras i OECD:s ministerråd.</pre><pre>Herr talman! Jag vill så övergå till frågan om export\r\nav alkoholdrycker och tobak.</pre><pre>Sverige arbetar målmedvetet i internationella\r\norgan, bl.a. inom FN och\r\nVärldshälsoorganisationen, på en förbättring av\r\nfolkhälsan. Det finns krafter på olika håll\r\ninternationellt som arbetar i samma riktning. Men\r\nsamtidigt finns det intressen -- oftast ekonomiska\r\nintressen -- som bromsar och motarbetar dessa\r\nsträvanden. Etiska marknadsföringsregler har dock\r\nutvecklats exempelvis vad gäller barnmat och\r\nläkemedel.</pre><pre>När det gäller alkohol har WHO satt upp mål om\r\nen konsumtionsminskning, en fråga som vi här i\r\nriksdagen många gånger har tagit upp. En rad\r\nländer har antagit dessa mål som sina. Nere i\r\nEuropa har frågan om alkoholens skador blivit\r\nalltmer uppmärksammad. T.o.m. ett vinland som\r\nFrankrike har lyckats minska sin\r\nalkoholkonsumtion. FN:s Europadelegation har\r\ntydligt uttryckt att EG-länderna borde ta till sig\r\nsvensk alkoholpolitik.</pre><pre>De statliga monopolföretagen, Vin  &amp;  Sprit AB och\r\nSvenska Tobaks AB, borde i konsekvens med\r\nsvenskt arbete uppträda med större ansvar\r\nbeträffande sin utländska marknadsföring. De\r\nfullständigt hämningslösa reklammetoderna -- som\r\nnaturligtvis inte är tillåtna på hemmamarknaden --\r\nkrockar totalt med svenskt internationellt\r\nfolkhälsoarbete.</pre><pre>Vad vi reservanter från Folkpartiet liberalerna,\r\nCenterpartiet och kds begär i reservationerna 5 och\r\n6 är en översyn av marknadsföringen utomlands\r\noch riktlinjer för denna reklam.</pre><pre>Herr talman! Jag yrkar med detta bifall till\r\nutskottets hemställan i betänkandet och avslag på\r\nreservationerna -- med undantag av\r\nreservationerna 5 och 6 om export av alkohol och\r\ntobak, vilka jag yrkar bifall till.</pre><pre>Anf. 100  JAN BACKMAN (m):</pre><pre>Herr talman! I betänkande NU23 behandlas, som\r\nGudrun Norberg redan har påpekat, förutom\r\nbudgetpropositionens avsnitt om internationell\r\nhandel och exportfrämjande verksamhet även ett\r\nantal motioner. De flesta av dessa har anknytning\r\ntill propositionen. Men i två av motionerna tar man\r\nupp ett annat för kammaren välkänt ämne,\r\nnämligen reglerna beträffande export av alkohol\r\noch tobak. Visserligen nämns begreppet export i\r\ndet sammanhanget, men inte i förbindelse med\r\nexportfrämjande eller exportkrediter -- snarare\r\ntvärtom.</pre><pre>Motionärerna vill hindra Vin  &amp;  Sprit AB och\r\nSvenska Tobaks AB att följa de regler för\r\nmarknadsföring och reklam som gäller i de länder\r\nsom de exporterar sina varor till. Det gäller regler\r\nsom säkerligen har tillkommit i samma\r\ndemokratiska anda och med samma fullständiga\r\nberedning som regler gällande vårt land och som\r\nfastställts av Sveriges riksdag skulle präglas av.\r\nReglerna är säkerligen antagna av organ, som vart\r\noch ett i sitt land följer pågående forskning och som\r\ntar intryck av skeendet och modifierar från sina\r\nutgångspunkter.</pre><pre>Motionärerna talar om dubbelmoral och de\r\nreservanter i utskottet som stöder motionärerna\r\ntalar om etiska regler.</pre><pre>Vi i utskottsmajoriteten poängterar i stället\r\nföretagens frihet att på eget ansvar utforma sin\r\nexport. Vi hävdar också principen om fri export och\r\nmotsätter oss ensidiga handelspolitiska åtgärder.\r\nSkall Sverige som enskilt land påverka den\r\ninternationella konsumtionen av alkohol och\r\ntobak, finns det andra och lämpligare fora att föra\r\nfram våra synpunkter i -- t.ex. WHO, som Gudrun\r\nNorberg nämnde.</pre><pre>Att i stället tillämpa metoden att göra ingrepp i vår\r\nexportpolitik och utse enskilda företag till\r\nfolkhälsoförkämpar i det här sammanhanget är\r\nologiskt och inger nog inte den respekt inom den\r\ninternationella opinionen som motionärer och\r\nreservanter kanske väntat sig.</pre><pre>Jag ber att få yrka bifall till hemställan i\r\nbetänkandet avseende mom. 12 och 13. Dessutom\r\nyrkar jag avslag på reservationerna 5 och 6.</pre><pre>Anf. 101  GUDRUN NORBERG (fp)\r\nreplik:</pre><pre>Herr talman! Jag tror, Jan Backman, att man har\r\nstörre respekt för ett land som talar samma språk i\r\nde olika organen. Om vi säger i WHO att man skall\r\nfrämja folkhälsan, skall också de svenska statliga\r\nbolagen kunna ha samma etiska inriktning.</pre><pre>Jag tror faktiskt att en dubbelmoral av det slag som\r\nnu förekommer gör att respekten blir mindre.</pre><pre>Anf. 102  BENGT DALSTRÖM (nyd):</pre><pre>Herr talman! För att svensk industri inte skall bli\r\nakterseglad och utkonkurrerad på många\r\nintressanta marknader, inte minst i Baltikum och\r\nÖsteuropa, är det angeläget att förstärka\r\nExportkreditnämndens kreditramar och\r\ngarantiåtaganden. Vi i Ny demokrati föreslår i våra\r\nmotioner en ökning från 70 till 100 miljarder. I\r\nannat sammanhang har vi faktiskt tidigare också\r\nyrkat på en ökning av satsningen på Baltikum från\r\n1 till 4 miljarder -- tyvärr utan att vinna gehör för\r\nframlagda förslag här i riksdagen.</pre><pre>När det gäller kriterierna för bedömningen av\r\ntilldelningen av exportkreditgarantier tycker vi att\r\ndet finns anledning att i nuvarande lågkonjunktur\r\nge EKN nya anvisningar. Dessa skulle innebära att\r\nman i större utsträckning tog hänsyn såväl till\r\nsysselsättningseffekten som till den\r\nregionalpolitiska situationen -- detta i kombination\r\nmed en sänkning av kraven på säkerheter.</pre><pre>Exportkreditnämnden har hittills arbetat inom en\r\nbudgetram på 70 miljarder kronor, varav 60\r\nmiljarder kronor har varit för exportgarantier. Av\r\ndetta belopp har bara 37 miljarder kronor\r\nutnyttjats, dvs. 60 % -- vilket ger anledning till viss\r\neftertanke.</pre><pre>Beror detta på att EKN har tillämpat för höga\r\ngarantivillkor och ställt för höga krav på\r\nsäkerheter? Om den slutsatsen är riktig finns det\r\nverkligen anledning till en mer generös och liberal\r\nbedömning vid beviljande av\r\nexportkreditgarantier. Det kanske skapar en bättre\r\nkonkurrensneutralitet jämfört med konkurrerande\r\ninstitutioner i Europa i övrigt.</pre><pre>Mot denna bakgrund kan det te sig något märkligt\r\natt vi föreslår en ökning av kreditramen från 70 till\r\n100 miljarder kronor. Men vi bedömer det som\r\nangeläget mot bakgrund av den enorma\r\nexportpotential som finns för svensk industri i\r\nfrämst Östeuropa. Vi utgår då från att EKN dels\r\nsänker sina krav på företagen och kostnaderna för\r\nkreditgarantierna, dels mer aktivt marknadsför sina\r\ntjänster gentemot hela den svenska industrin.</pre><pre>Visste ni för övrigt att EKN har en särskild ram för\r\ninvesteringsgarantier på 2 miljarder kronor, av\r\nvilka -- hör och häpna -- endast 174 miljoner kronor\r\nutnyttjades under 1991/92? Det här får man väl,\r\nförhoppningsvis, se som ett dåligt resultat av\r\nmarknadsföring från EKN:s sida snarare än\r\nointresse från industrin. Vi utgår från att denna ram\r\nför investeringsgarantier kommer att gälla även för\r\n1993/94. Vi förväntar oss då en bättre\r\nmarknadsföring och marknadsinformation\r\ngentemot främst småföretagen.</pre><pre>I vår motion tar vi även upp frågan om EKN:s\r\norganisation. Simon Liliedahl kommer, mot\r\nbakgrund av sin marknadserfarenhet, att utveckla\r\nnågra intressanta synpunkter om detta. I dag är\r\nEKN för de flesta småföretagen faktiskt en okänd\r\nmyndighet och möjlighet. Däremot är EKN\r\nvälkänd och utnyttjad främst av storföretagen.</pre><pre>Ny demokrati anser att EKN:s image måste ändras\r\nmed hjälp av en aktivare information ut till hela\r\nsvenska industrin. Det innebär att EKN också\r\nmåste, herr talman, vara beredd att arbeta med en\r\nstarkt vidgad kontaktyta -- och mot bakgrund av\r\nden förändrade inriktningen även behovsanpassa\r\norganisationen.</pre><pre>Herr talman! Mot bakgrund av de här framförda\r\nsynpunkterna yrkar jag bifall till våra reservationer\r\n2, 3 och 4 i näringsutskottets betänkande 23.</pre><pre>Anf. 103  GUDRUN NORBERG (fp)\r\nreplik:</pre><pre>Herr talman! Jag vill hålla med Bengt Dalström när\r\nhan uttrycker sin vilja och ambition att stimulera\r\nsvenska företag att exportera. Där tror jag inte att\r\nvi har några delade meningar. Det är självklart att\r\ndet är viktigt att stimulansen och hjälpen finns för\r\nexporten. Men jag är inte beredd att därifrån ta\r\nsteget till att hjälpa företag på ett sådant sätt att det\r\ni praktiken blir fråga om subventioner, dvs. att man\r\nbetalar en del av deras export. Ju mer man sänker\r\nnivåerna på säkerheterna, desto högre förluster blir\r\ndet. Förlusterna uppstår därför att företagen stöds\r\npå olika sätt.</pre><pre>Det är inte meningen att EKN:s kreditgarantier\r\nskall utgöra subventioner. Den ökade ram som Ny\r\ndemokrati föreslår skall ställas i relation till vad\r\nsom har utnyttjats och vilka behov som finns. Jag\r\ntycker att det är riktigt att öka ramarna om de\r\nverkligen utnyttjas. De skall då utnyttjas med hjälp\r\nav riktiga regler, som harmoniseras med\r\nstödinstitut i andra länder.</pre><pre>Jag kan inte undgå att ställa mig frågan varifrån Ny\r\ndemokrati tar de 30 miljarder som man vill sätta in?\r\nÄven om det är fråga om garantier, förstår jag att\r\nNy demokrati inser att en hel del av dessa pengar\r\nskall falla ut, eftersom man vill sänka nivåerna på\r\nsäkerheterna. Det är kanske lätt att föreslå 30\r\nmiljarder nya pengar när man inte har\r\nregeringsansvar. Men vi gör inte det.</pre><pre>Anf. 104  BENGT DALSTRÖM (nyd)\r\nreplik:</pre><pre>Herr talman! Jag tycker att det är att ta litet väl\r\nstarka ord i munnen när man talar om subventioner\r\nvid en liten förändring av kraven på säkerheterna.\r\nDet här har också med riskbedömningar att göra.\r\nEKN gör kanske tuffare bedömningar som i en\r\nkonkurrenssituation försvårar och fördyrar\r\nföretagens exportkrediter gentemot omvärlden.\r\nDet är där jag ser anledningen till att en stor del av\r\nkrediterna i dag tydligen är outnyttjade.</pre><pre>Dessutom är det kanske så -- jag har ingen\r\ndokumentation för påståendet, annat än att vi\r\nkanske får höra något mer från Simon Liliedahl mot\r\nbakgrund av hans erfarenhet -- att det är fråga om\r\nokunskap hos svensk småföretagsamhet och\r\nmedelstora företag. Det gör att det som Gudrun\r\nNorberg ser som en outnyttjad ram faktiskt är\r\noutnyttjad. Det här gäller i kombination med de\r\nsynpunkter jag framförde om säkerheter och\r\nriskbedömningar.</pre><pre>Anf. 105  GUDRUN NORBERG (fp)\r\nreplik:</pre><pre>Herr talman! Jag håller med om att reglerna inte\r\nstämmer överens med reglerna hos kreditinstitut i\r\nandra länder. Den frågan tog jag upp i mitt\r\ninledningsanförande.</pre><pre>Jag tycker att det är riktigt att arbeta med\r\nutgångspunkten i den andra ändan. Man arbetar\r\ninom OECD på att komma fram till bra\r\nmätmetoder som gör att det går att skapa\r\nharmoniserade regler. Det är svårt att säga\r\ngenerellt i dag att svenska regler är sämre. Jag tror\r\natt det finns många sådana motsvarande fall. Det är\r\nbättre att försöka harmonisera reglerna och att i det\r\nsammanhanget göra den översyn som\r\nSocialdemokraterna vill ha. Då kan man se hur\r\nharmoniseringen skall gå till.</pre><pre>Men att generellt säga att våra regler är sämre, att\r\nsäkerheterna skall sänkas och att det skall sättas in\r\n30 miljarder kronor ytterligare är oansvarigt.</pre><pre>Anf. 106  BENGT DALSTRÖM (nyd)\r\nreplik:</pre><pre>Herr talman! Jag har en fråga till Gudrun Norberg.\r\nVar skall pengarna tas från? I det här fallet är det\r\ninte fråga om att ta några pengar, utan det är fråga\r\nom att utfästa garantier. Jag tycker inte att jag kan\r\nsätta likhetstecken med detta. Kanske Gudrun\r\nNorberg eller Jan Backman vet hur mycket\r\ngarantierna kostade i reda pengar under förra året\r\neller något år tidigare? Jag vet faktiskt inte det. Det\r\nvore intressant att få veta, mot bakgrund av att man\r\nifrågasätter vårt förslag till höjning och då det\r\nskulle innebära stora risker för ökade kostnader.</pre><pre>Tredje vice talmannen anmälde att Gudrun\r\nNorberg anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 107  SIMON LILIEDAHL (nyd):</pre><pre>Herr talman! Jag har under dagens lopp rört mig\r\nbland frågor som hör till konstitutionsutskottet och\r\nkulturutskottet. Det har varit frågor som jag inte är\r\nså jätteväl insatt i -- som kanske herr talmannen har\r\nmärkt.</pre><pre>När det gäller export och exportkrediter är jag i alla\r\nfall på min mammas gata. Precis som Bengt\r\nDalström indikerade har jag jobbat med dessa\r\nfrågor i 20 år. Jag har varit Elektroluxkoncernens\r\nexportansvarige, och jag har jobbat praktiskt med\r\ndessa frågor dag och natt.</pre><pre>Jag har en annan uppfattning än nästan samtliga\r\ntalare. Reynoldh Furustrand pratade om att man\r\nskall göra en utvärdering av exportkrediter. Det\r\ntycker jag är bra. Man skall göra det omedelbart,\r\nför Sverige håller på att gå under. Vi har inte råd att\r\nvänta en enda minut med en sådan här utvärdering.\r\nDet är action som behövs omedelbart.</pre><pre>Bengt Hurtig talade om att fattigdomen hindrar\r\nsvensk export. Det stämmer. Det gäller därför inte\r\nbara att ha bättre exportkreditramar utan också att\r\nha de investeringskrediter som Bengt Dalström\r\ntalade om.</pre><pre>Exportkrediterna utnyttjas mycket dåligt, och det\r\nberor på att EKN har mörkat dem -- man har inte\r\ngjort tillräcklig reklam för dem -- och på att man har\r\nför höga räntesatser. Det är genom att sätta i gång\r\ninvesteringskrediterna som man kan få fart på\r\nexporten.</pre><pre>Andra länder har investeringskrediter. Det är just\r\nsådana som behövs framför allt om man skall kunna\r\nöka exporten till östblocket.</pre><pre>Exportrådet har nyligen gjort en utredning. I den\r\nstår det att om man får investeringskrediter på\r\nhyggliga villkor så behövs det 10 miljarder kronor\r\nför att få fart på affärerna bara i Ryssland.</pre><pre>Hur gör man då för att komma till tals på detta\r\nområde? Jag tror att en åtgärd är att modernisera\r\nExportkreditnämnden. EKN är en byråkratisk\r\ninstitution. Av 13 personer i styrelsen kommer 7\r\nfrån regeringskansliet. I styrelsen finns\r\nordföranden, som är affärsman, och VD:n. 3\r\npersoner kommer från organisationerna inom\r\nnäringslivet och en är facklig representant.</pre><pre>Jag tycker att det är stor skandal att det inte finns\r\nrepresentativa företagare i Exportkreditnämnden.\r\nDessa skulle kunna se till att det görs reklam för\r\nEKN, inte minst bland de småföretagare som inte\r\nhar mycket aning om vad Exportkreditnämnden\r\ngör.</pre><pre>Nämnden är för byråkratisk och för litet utåtriktad.\r\nOm man börjar att sätta fart på styrelsen med\r\naffärsmän som vet hur det är att göra affärer i\r\nRyssland -- det är ohyggligt svårt -- kan man lämna\r\nfler exportkrediter och komma ifrån det bedrövliga\r\nfaktum att de ramar som är givna inte utnyttjas. Jag\r\ntror att detta i mycket beror på dålig\r\nmarknadsföring.</pre><pre>I dagens läge gäller det inte att som många av\r\ntalarna har sagt se framåt och sätta sin tillit till\r\nutredningar. Det gäller i stället att handla nu. Det\r\när när landet är i kris och har ett fruktansvärt\r\nbudgetunderskott som vi måste sätta fart på\r\nexporten. Det kan man göra med exportkrediter.</pre><pre>Det är det medlet som man skall sätta sin tillit till.\r\nDet sade också Bengt Dalström. Det kostar så litet.\r\nJag tar gärna en förlust på ett par hundra miljoner\r\nom jag på så sätt kan få affärer för ett par miljarder.\r\nDet behöver vi i dagens läge.</pre><pre>Om man som Exportkreditnämnden inte tar några\r\nrisker, gör man heller inga affärer. Det är skamligt\r\natt exportkrediterna är så dåligt utnyttjade. Jag tror\r\natt regeringen bör börja med att ta\r\nExportkreditnämnden i kragen, bestycka upp den,\r\nse till att den tar risker och vara glad om den gör\r\nsmärre förluster.</pre><pre>Det är ju exportkreditgarantier man till stor del\r\ntalar om. När man ökar exportramarna från 70 till\r\n100 miljarder, vilket vi vill, är det bara de förluster\r\nsom kostar landet någonting som man gör.</pre><pre>Det är fel att tänka tillbaka på 70-talet, då vi gjorde\r\nstora förluster, och på 80-talet, då det ju dock var\r\nhögkonjunktur. Nu är det lågkonjunktur, och det är\r\nnu man behöver chansa och ta risker.</pre><pre>Det är tråkigt att utskottsmajoriteten har intagit en\r\nså negativ inställning till vårt förslag. Bengt\r\nDalström och jag kommer att fortsätta att jobba\r\nmed dessa frågor och skriva tidningsartiklar och\r\nliknande. Jag tror att man har en jättelik möjlighet\r\natt genom exportkrediter och investeringkrediter\r\npå ett billigt sätt få fart på landet igen. Det är\r\nsysselsättning och inte försiktiga byråkrater som\r\nskall styra exporten som vi behöver i dagens läge.</pre><pre>Anf.108  JAN BACKMAN (m) replik:</pre><pre>Herr talman! Jag tackar Simon Liliedahl för att han\r\nsjälv argumenterade mot sitt inledande påstående\r\nom att det är viktigt att göra den utvärdering som\r\nSocialdemokraterna vill ha. Han sade litet senare i\r\nsitt anförande att han inte har någon tillit till\r\nutredningar, utan att det är action som behövs. På\r\nden punkten delar jag hans uppfattning. Det är\r\noftast inte utvärderingar som skapar aktivitet.</pre><pre>Simon Liliedahl kom sedan in på frågan om\r\ninvesteringskrediterna och prissättningen på\r\ninvesteringskrediterna, och han nämnde i det\r\nsammanhanget Ryssland.</pre><pre>Även bland exportchefer råder väl den\r\nuppfattningen att Ryssland i dag ur ekonomisk\r\nsynvinkel är ett så osäkert land att alltför stora\r\nåtaganden med alltför stora risktaganden är\r\nliktydigt med att man helt enkelt subventionerar en\r\nverksamhet och att pengarna försvinner i ett stort\r\nsvart hål.</pre><pre>Det finns uppgifter om att man arbetar på ett annat\r\nsätt i andra länder och skaffar sig rejäla\r\nmotköpsgarantier innan man går in med åtgärder.\r\nEtt exempel som jag själv har läst om gäller\r\nMercedes-Benz, som i något fall har fått löften om\r\nmotköp av gas motsvarande de investeringar\r\nföretaget gör i någon lastbilsfabrik eller liknande.</pre><pre>Vad beträffar småföretagens möjligheter att\r\nutnyttja Exportkreditnämnden vet vi att vi genom\r\ntidigare beslut fortfarande driver en verksamhet\r\nmed utvecklingsfonder. Det är väl genom den\r\nverksamheten man bäst får kontakt med\r\nsmåföretagen. Det borde vara en enkel sak för de\r\nansvariga för dessa fonder att genom kontakter\r\nmed EKN kunna ge besked om vilka villkor de skall\r\nkunna erbjuda sina kunder.</pre><pre>Till sist vill jag tala om styrelsen. Det verkar på\r\nnågot sätt tafatt att börja röra i en styrelse när man\r\nvet att det finns verksamhetsansvariga. Det sitter\r\ndock tre näringslivsrepresentanter i denna styrelse.\r\nNy demokratis normala syn på representation går\r\nju ut på att det inte är antalet utan kompetensen\r\nsom skall avgöra om någon lyssnar på en.</pre><pre>Jag utgår ifrån att Bankföreningen och\r\nIndustriförbundet har valt kompetenta ledamöter i\r\nEKN:s styrelse.</pre><pre>Anf. 109  SIMON LILIEDAHL (nyd)\r\nreplik:</pre><pre>Jag börjar med att tala om det sista Jan Backman\r\nsade. Det är trevligt att få kommentarer och att få i\r\ngång en diskussion.</pre><pre>Det räcker inte att det finns valda representanter\r\nför Bankföreningen och för Industriförbundet i\r\nstyrelsen. De är tjänstemän -- nästan\r\nstatstjänstemän. Det är de som själva har varit i\r\nRyssland och gjort affärer som kan göra nytta och\r\nberätta hur det går till. Det räcker inte att en\r\nrepresentant från Bankföreningen hör med\r\nbankerna vilka affärer som har gjorts.</pre><pre>Jag tror att det skall sitta företagsledare med\r\nerfarenhet från länderna i styrelsen. Jävsfrågan\r\nkommer naturligtvis upp, men den tror jag att man\r\nkan lösa. De får inte vara med när ärenden där den\r\negna företagsgruppen är involverad behandlas.</pre><pre>Det är en defaitistisk inställning att säga att man\r\ninte kan göra affärer i Ryssland. Det finns många\r\nundantag. Se på Tetra Pak, som i dag har 6 stora\r\nfabriker. De går visserligen med förlust nu, men i\r\nLeningradsområdet, där man håller på att sätta upp\r\nverksamheten, är man på god väg. Om man har\r\ngjort någonting i Ryssland satsar man på framtiden.</pre><pre>Därför är vi i Ny demokrati så ledsna för att det inte\r\ngår tillräckligt med biståndspengar till Ryssland.\r\nDet är ju dock privata företag som är med och\r\nsatsar pengar, och de går inte in med sina egna\r\npengar och gör dåliga affärer. Att de är med och tar\r\nen viss risk är en garanti för att affärerna inte skall\r\ngå åt pipan. Jag håller helt med om att det är svårt\r\natt göra affärer med Ryssland.</pre><pre>Vad jag vill med den här diskussionen är bara att få\r\nbort försiktigheten hos EKN. Där skall man ta\r\nrisker och ta förluster. I dagens läge behöver vi få\r\njobb åt de svenska exportföretagen, och det får\r\ngärna kosta litet förluster. Det är en risk som jag\r\noch Ny demokrati är väl beredda att ta.</pre><pre>Anf. 110  BARBRO WESTERHOLM (fp):</pre><pre>Herr talman! Elver Jonsson och jag har motionerat\r\nom en översyn av riktlinjerna för Sveriges\r\nmarknadsföring av alkohol och tobak. Skälet till\r\nden motionen är att vi tycker att det är dubbelmoral\r\natt Sverige å ena sidan i Världshälsoorganisationen,\r\nWHO, och också här hemma arbetar för att\r\nbegränsa skadeverkningarna av alkohol och tobak\r\noch å andra sidan genom Svenska Tobaks AB och\r\nVin  &amp;  Sprit AB satsar på export av de varorna.</pre><pre>Svenska Tobaks AB, som ju tillhör Procordia,\r\ninvesterar nu 55 miljoner kronor samt teknisk\r\nutrustning i en ny cigarettfabrik i Estland.\r\nProduktionen där kommer att bli 6 miljarder\r\ncigaretter per år. Det räcker till 235 000 rökare i tio\r\når, om man räknar med en konsumtion av 20\r\ncigaretter om dagen, vilket är ganska vanligt.</pre><pre>Den förväntade livslängden för den gruppen\r\nkommer att vara fem år kortare än icke-rökarnas.\r\nAntalet tobaksrelaterade dödsfall i gruppen,\r\nbaserat på WHO:s beräkningar, kommer att ligga\r\npå lågt räknat 59 000.</pre><pre>Om Procordia nu vill satsa i Baltikum, tycker jag\r\natt det vore rimligare att man satsade på ett av sina\r\nandra företag, nämligen Kabi-Pharmacia, som\r\nproducerar nikotintuggummi och nikotinplåster,\r\nvilka används i samband med rökavvänjning.</pre><pre>Kanske avser man senare att ägna sig åt sådan\r\nexport också, men jag tycker att det vore snyggare\r\nom man satsade i den ändan och inte på att\r\nstimulera rökningen. Det här är ju dubbelmoral\r\noch minskar trovärdigheten i Sveriges engagemang\r\ni folkhälsofrågorna.</pre><pre>Överläggningen var härmed avslutad.</pre><pre>(Beslut skulle fattas den 2 april.)</pre><pre>Ajournering</pre><pre>Kammaren beslöt kl. 19.48 på förslag av tredje vice\r\ntalmannen att ajournera förhandlingarna till kl.\r\n20.30, då de till bordläggning aviserade ärendena\r\nväntades föreligga.</pre><pre>Återupptagna förhandlingar</pre><pre>Förhandlingarna återupptogs kl. 20.30.</pre><pre>14 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:191 Ytterligare\r\nanslag till Invandrarverkets\r\nförläggningsverksamhet budgetåret 1992/93</pre><pre>1992/93:Sf28 av Sten Söderberg (-)</pre><pre>1992/93:Sf29 av Ian Wachtmeister och Lars\r\nMoquist (nyd)</pre><pre>med anledning av prop. 1992/93:196 Överföring av\r\nRiksskatteverkets beskattningsavdelning i Ludvika\r\ntill Skattemyndigheten i Kopparbergs län, m.m.</pre><pre>1992/93:Sk30 av Sten Söderberg (-)</pre><pre>1992/93:Sk31 av Lars Hedfors m.fl. (s)</pre><pre>med anledning av prop.1992/93:215\r\nFörsäkringsöverdomstolen</pre><pre>1992/93:Ju19 av Sten Söderberg (-)</pre><pre>1992/93:Ju20 av Lars-Erik Lövdén m.fl. (s)</pre><pre>med anledning av förs. 1992/93:RFK4 Riksdagens\r\nförvaltningskontors förslag till en lag om riksdagens\r\ninformationssystem RIXLEX</pre><pre>1992/93:K29 av Sten Söderberg (-)</pre><pre>EES-utskottets betänkande</pre><pre>1992/93:EU2 Provisorisk tillämpning av bilateral\r\njordbruksöverenskommelse mellan Sverige och\r\nEG</pre><pre>c5p &gt; Arbetsmarknadsutskottets betänkande</pre><pre>1992/93:AU19 Arbetsmarknadspolitik (förnyad\r\nbehandling)</pre><pre>15 §  Anmälan om interpellationer</pre><pre>Anmäldes att följande interpellationer framställts</pre><pre>den 31 mars</pre><pre>1992/93:114 av Sven-Olof Petersson (c) till\r\njordbruksministern om villkoren för s.k.\r\nomställningsstöd:</pre><pre>Riksdagen fattade den 1 juni 1990 ett\r\njordbrukspolitiskt beslut. För att stimulera en\r\nsnabb och varaktig omställning till annan\r\nproduktion än till livsmedel ingick, som en del i\r\ndetta jordbrukspolitiska beslut, beslut om ett\r\nomställningsstöd. Stödet, som måste sökas, utgick\r\ni form av villkorslån. Bland de villkor som ställdes\r\ningick bl.a.:</pre><pre>att marken skall överföras till annat än\r\nlivsmedelsproduktion, således till sådan\r\nproduktion som ej konkurrerar med befintlig, samt</pre><pre>att odling av prisreglerade grödor måste minskas\r\nmed samma antal hektar som man erhåller\r\nomställningsstöd för.</pre><pre>I enlighet med fattade beslut har Statens\r\njordbruksverk enligt cirkulär nr SJVFS 1991:19\r\nmeddelat att det ej är tillåtet att använda\r\nfabrikspotatis vilken odlats på omställd areal som\r\nunderlag för rabattering av potatisstärkelse till\r\nderivat- och pappersindustri.</pre><pre>Under senare tid har en stärkelsefabrik med vete\r\nsom råvara startat i landet. Den skall enligt uppgift\r\nförsörjas med 10 000 ton vete odlat på omställd\r\nåkermark och, i likhet med landets traditionella\r\npotatisstärkelseproduktion, vara kontraktsbunden\r\nmellan odlare och fabrik. Den vid denna\r\nvetestärkelsefabrik producerade varan skall enligt\r\ninhämtade uppgifter levereras till en annan svensk\r\nindustri för tillverkning av glykos, ett gränsskyddat\r\nlivsmedel. Denna vetestärkelse, odlad på omställd\r\nareal, kommer därmed att ersätta potatisstärkelse\r\nfrån fabrikspotatisarealer på icke omställd\r\nåkermark.</pre><pre>Enligt mitt förmenande kan inte denna produktion\r\nav vetestärkelse ligga i linje med vare sig\r\nriksdagsbeslutet 1990 eller med de av Statens\r\njordbruksverk utgivna föreskrifterna.</pre><pre>Det är självfallet viktigt och riktigt att konkurrens\r\nfår ske på lika villkor, och det är därför av största\r\nvärde att produktionen av svensk potatisstärkelse\r\ninte missgynnas i förhållande till den produktion av\r\nvetestärkelse på omställd åkermark som nu har\r\nstartat.</pre><pre>Då det inträffade måste ses som en icke avsedd\r\nföljd av riksdagsbeslutet är min fråga:</pre><pre>På vilket sätt avser jordbruksministern att agera så\r\natt intentionerna i det jordbrukspolitiska beslutet i\r\ndetta avseende blir de avsedda? Kan det ske\r\njusteringar så att även fabrikspotatisodlare kan\r\nsöka omställningsstöd på samma villkor som har\r\ngällt för de aktuella veteodlarna?</pre><pre>1992/93:115 av Sten Andersson i Malmö (m) till\r\nkommunikationsministern om en tunnel mellan\r\nMalmö och Köpenhamn:</pre><pre>Sverige och Danmark har kommit överens om att\r\nen fast förbindelse mellan Malmö och Köpenhamn\r\nskall byggas i form av en kombinerad bil- och\r\njärnvägsbro.</pre><pre>Ett av skälen till att detta alternativ valdes var att\r\nbilisterna som trafikerar bron, och således ej\r\nskattebetalarna, i huvudsak skall finansiera\r\nförbindelsen. Detta innebär att tågtrafiken över\r\nbron kan subventioneras kraftigt.</pre><pre>Nu börjar man åter tala om att den kombinerade\r\nbil- och järnvägsbron bör ersättas av en\r\njärnvägstunnel. Skulle detta alternativ bli\r\nverklighet kommer skattebetalarna i Sverige och\r\nDanmark att få betala de stora underskott som då\r\nskulle bli följden av en sådan lösning.</pre><pre>Tågtrafiken kan nämligen aldrig inbringa de\r\nintäkter som är nödvändiga för att betala\r\namorteringar och räntor för den fasta förbindelsen\r\nmellan Sverige och Danmark.</pre><pre>Vilka blir de ekonomiska konsekvenserna för\r\nskattebetalarna av att det i stället byggs en\r\njärnvägstunnel mellan Malmö och Köpenhamn?</pre><pre>Är det regeringens uppfattning att tidigare\r\nriksdagsbeslut avseende en fast förbindelse mellan\r\nMalmö och Köpenhamn ligger fast?</pre><pre>16 §  Anmälan om fråga</pre><pre>Anmäldes att följande fråga framställts</pre><pre>den 31 mars</pre><pre>1992/93:508 av Kenneth Attefors (nyd) till\r\nstatsrådet Alf Svensson om hjälp med energiteknik\r\ntill de baltiska staterna:</pre><pre>Den 17 februari 1993 i Dagens Industri hade jag\r\ninne en artikel om behovet att hjälpa balterna med\r\nenergiteknik. Förslaget går ut på att upprätta en\r\n''energibrigad'' för att på ett massivt sätt överföra\r\nsvensk teknologi och energikunskap till Baltikum.\r\nJag hoppas att ministern tagit del av artikeln.</pre><pre>Fråga:</pre><pre>Kan ministern tänka sig att med biståndspengar\r\nhjälpa balterna enligt de intentioner som min\r\nartikel redovisar?</pre><pre>17 §  Kammaren åtskildes kl. 20.31.</pre><pre>Förhandlingarna leddes</pre><pre>av talmannen från sammanträdets början t.o.m. 8 §\r\nanf. 18 (delvis),</pre><pre>av tredje vice talmannen därefter t.o.m. 10 § anf.\r\n51 (delvis),</pre><pre>av talmannen därefter t.o.m. ajournering och\r\nbeslut om uppskjuten votering kl. 17.41,</pre><pre>av andre vice talmannen därefter t.o.m.\r\najourneringen kl. 19.48 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}