{"dokumentstatus":{"dokument":{"hangar_id":"2387815","dok_id":"GG09113","rm":"1992/93","beteckning":"113","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"113","slutnummer":"0","datum":"1993-05-19 00:00:00","systemdatum":"2005-10-27 14:01:39","publicerad":"1993-05-19 00:00:00","titel":"Riksdagens snabbprotokoll 1992/93:113 Onsdagen den 19 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{EB8AF9A1-6933-4FC2-85F4-C88933B8CB3B}","dokument_url_text":"http://data.riksdagen.se/dokument/GG09113/text","dokument_url_html":"http://data.riksdagen.se/dokument/GG09113","dokumentstatus_url_xml":"http://data.riksdagen.se/dokumentstatus/GG09113","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:113</div>\r\n<div class=\"sidhuvud_datum\">Onsdagen den 19 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 13 maj.</pre><pre>2 §  Hänvisning av ärenden till utskott och\r\nbeslut om förkortad motionstid</pre><pre>Föredrogs och hänvisades</pre><pre>Proposition</pre><pre>1992/93:229 Ändring i lagen (1971:176) om vissa\r\ninternationella sanktioner, m.m. till\r\nutrikesutskottet</pre><pre>Regeringen hade föreslagit att riksdagen skulle\r\nbesluta att motionstiden för denna proposition\r\nförkortades till sex dagar.</pre><pre>Kammaren beslöt förkorta motionstiden till att\r\nutgå måndagen den 24 maj.</pre><pre>Motionerna</pre><pre>1992/93:N62 och N63 till näringsutskottet</pre><pre>3 §  Beslut rörande utskottsbetänkanden som\r\nslutdebatterats den 12 maj</pre><pre>Företogs till avgörande skatteutskottets\r\nbetänkande 1992/93:SkU28, lagutskottets\r\nbetänkande 1992/93:LU46, utrikesutskottets\r\nbetänkanden 1992/93:UU22 och UU29 samt\r\nnäringsutskottets betänkande 1992/93:NU29\r\n(beträffande debatten i dessa ärenden, se prot.\r\n109).</pre><pre>Skatteutskottets betänkande SkU28</pre><pre>Mom. 3 (uppgiftsskyldighet för\r\nbetalningsförmedlare)</pre><pre>Utskottets hemställan bifölls med 158 röster mot\r\n119 för reservationen av Lars Hedfors m.fl. i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU46</pre><pre>Utskottets hemställan bifölls.</pre><pre>Utrikesutskottets betänkande UU22</pre><pre>Utskottets hemställan bifölls.</pre><pre>Utrikesutskottets betänkande UU29</pre><pre>Utskottets hemställan bifölls.</pre><pre>Näringsutskottets betänkande NU29</pre><pre>Mom. 1 (ändringar i kärntekniklagen)</pre><pre>Utskottets hemställan bifölls med 264 röster mot 20\r\nför reservationen av Bengt Dalström. 6 ledamöter\r\navstod från att rösta.</pre><pre>Mom. 2 och 3</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att utrikesutskottets\r\nbetänkanden UU13, UU19, UU26, UU27 och\r\nUU32 skulle avgöras i ett sammanhang efter\r\navslutad debatt.</pre><pre>4 §  Sydafrika</pre><pre>Föredrogs</pre><pre>utrikesutskottets betänkande</pre><pre>1992/93:UU13 Sydafrika (skr. 1992/93:145 och\r\n1992/93:204).</pre><pre>Anf. 1  LARS MOQUIST (nyd):</pre><pre>Fru talman! När jag skrev en motion i mars i år med\r\nanledning av regeringens skrivelse om avskaffande\r\nav handelsförbudet mot Sydafrika var det min\r\ntredje motion i ämnet sedan jag kom in i riksdagen\r\nhösten 1991. Det är därför med tillfredsställelse jag\r\nnoterar att regeringen nu avser att i en nära framtid\r\nupphäva handelsförbudet och vissa andra\r\nsanktioner mot Sydafrika.</pre><pre>I regeringens skrivelse står ingenting om när\r\nhandelsförbudet skall upphöra. Statsrådet Ulf\r\nDinkelspiel framhöll nyligen i en\r\ninterpellationsdebatt i riksdagen att man avsiktligt\r\noch med hänsyn till det känsliga politiska läget inte\r\nangivit en viss tidpunkt. Man avsåg emellertid att\r\nfortsätta med en liberal dispensgivning till dess att\r\nsanktionerna hävts.</pre><pre>Låt mig rekapitulera den svenska\r\nsanktionspolitiken. Sedan år 1965 gäller för\r\nSydafrika ett förbud mot exportkreditgarantier.\r\nDen 4 november 1977 införde Sverige efter beslut\r\nav FN:s säkerhetsråd ett vapenembargo mot\r\nSydafrika. Embargot skärptes år 1985. Ett förbud\r\nmot investeringar i Sydafrika och Namibia infördes\r\nden 1 juli 1979. Lagen skärptes år 1985. Den 1 april\r\n1990 upphävdes lagen gentemot Namibia. Under år\r\n1985 utfärdade regeringen rekommendationer om\r\nbegränsning av handel och sjöfart med Sydafrika\r\nsamt om begränsningar inom kulturens och\r\nvetenskapens områden. Den 1 oktober 1987\r\ninfördes förbud mot handel med Sydafrika och\r\nNamibia. Förbudet upphävdes den 1 april 1990\r\ngentemot Namibia. Viseringsrestriktioner gäller\r\nför sydafrikanska medborgare. Bojkottåtgärder\r\nfrån kommuner och landsting har kunnat ske med\r\nstöd av särskild lag.</pre><pre>Sverige är otroligt. Vårt land var det första\r\nindustriland som införde ekonomiska sanktioner\r\ngenom förbudet 1979 mot nyinvesteringar i\r\nSydafrika. Den dåvarande folkpartistiska\r\nminoritetsregeringen får ta åt sig den tvivelaktiga\r\näran av att ha bakbundit våra svenska\r\nSydafrikaindustrier under 13 år. Riksdagen\r\nkommer enligt vår uppfattning att fortsätta att\r\nstraffa svensk industri, om man inte snarast\r\nupphäver alla sanktioner.</pre><pre>För de i Sydafrika verkande svenska företagen\r\nkommer framtiden fortfarande att vara oviss.\r\nBesluten om nödvändiga investeringar kommer att\r\nskjutas på framtiden. Detta anser vi vara olyckligt\r\noch felaktigt. Sverige är det land som längst\r\nupprätthållit det generella förbudet mot handel\r\nmed och investeringar i Sydafrika.</pre><pre>Endast Sverige har numera kvar några handels- och\r\ninvesteringsrestriktioner mot Sydafrika. Norge\r\nupphävde som näst sista land sina sanktioner den 15\r\nmars 1993. Men Sverige håller ut, kosta vad det\r\nkosta vill. Principerna är heliga. Socialistiska ANC\r\nskall stödjas, kosta vad det kosta vill.</pre><pre>Företrädare för Nationalistpartiet, Demokratiska\r\npartiet, Inkatha och det sydafrikanska näringslivet\r\npåpekar att sanktionerna måste avvecklas, inte\r\nminst med tanke på det prekära ekonomiska läget.\r\nNämnda företrädare beskriver\r\ndemokratiseringsprocessen som oåterkallelig.</pre><pre>Det är synnerligen angeläget att svenska företag\r\nomedelbart kan påbörja kraftfulla investeringar i\r\nSydafrika. Dagens stora problem är den\r\nomfattande arbetslösheten i Sydafrika, som enligt\r\nfärska källor berör ca 7 miljoner människor och\r\nmotsvarar omkring 20 %. Problemen på\r\narbetsmarknaden måste tacklas på ett effektivt sätt.\r\nSverige bör lämna sitt bidrag till att minska den\r\nsydafrikanska arbetslösheten genom att underlätta\r\nsvenska företags investeringar i Sydafrika.</pre><pre>Vi föreslår att speciella generösa ramar fastställs för\r\nexportkrediter och för EKN för att främja snabba\r\ninvesteringar i akt och mening att omgående ta\r\nkrafttag mot arbetslösheten och att man får sådana\r\ninstruktioner att svenska företag känner ett starkt\r\nstöd för investeringar i Sydafrika.</pre><pre>Exportrådet bör också upprätta kontor i\r\nJohannesburg med uppgift att stödja våra\r\nexportansträngningar i södra Afrika. Vi i Ny\r\ndemokrati anser att det för de fattiga människorna\r\ni Sydafrika skulle vara bättre om de medel som\r\növerförs till sydafrikanska organisationer, bl.a. mer\r\nän 100 miljoner kronor till ANC, i stället utnyttjas\r\nför att snabbt starta nya investeringar i Sydafrika\r\noch dess grannstater. Därigenom skulle fler\r\nmänniskor få ett meningsfullt arbete.</pre><pre>Det är också viktigt att vi någon gång främjar mera\r\negoistiska motiv -- som att verka till förmån för\r\nsvensk industri. Vår industri har hamnat på\r\nefterkälken när vi envetet år efter år har vidhållit\r\nsanktionerna. Andra länder har tacksamt tagit över\r\nmarknader där svenska företag skulle ha haft stora\r\nmöjligheter att verka om den svenska regeringen\r\ninte hade bakbundit företagens\r\nmanöverutrymmen.</pre><pre>Den hittills förda svenska politiken är självfallet\r\nmoraliskt hedrande och har säkert inneburit en\r\npress på den sydafrikanska regeringen att avveckla\r\napartheidpolitiken. Men vi i Ny demokrati inser\r\ninte varför den svenska regeringen till punkt och\r\npricka skall följa ANC:s rekommendationer. Olika\r\npolitiska bedömare hävdar att fortsatta sanktioner\r\ninte längre har någon effekt. Det finns däremot ett\r\nstort behov av utländskt kapital för att vända den\r\nnegativa ekonomiska utvecklingen i Sydafrika. En\r\nhög arbetslöshet och en instabil ekonomisk\r\nsituation försvårar demokratiseringen i Sydafrika.</pre><pre>Låt nu äntligen svensk industri få samma\r\nmöjligheter som andra länders industrier. Fortsätt\r\ninte med denna erbarmliga dispensgivning. Smussla\r\ninte med alla dessa generösa dispenser.</pre><pre>Ny demokrati föreslår att regeringen omgående\r\nupphäver förordningen 1987:477 om förbud mot\r\nhandel med Sydafrika samt att i samband därmed\r\nalla restriktioner, rekommendationer och lagar som\r\ninförts för att förmå Sydafrika att slå in på en väg\r\nmot demokrati och från apartheid omedelbart\r\nupphävs.</pre><pre>Fru talman! Jag vill till sist yrka bifall till vår\r\nreservation som är fogad till betänkandet.</pre><pre>Anf. 2  DANIEL TARSCHYS (fp):</pre><pre>Fru talman! Det här betänkandet handlar om två\r\nolika saker. Dels hävandet av sanktionerna mot\r\nSydafrika, dels vårt framtida stöd till kampen mot\r\napartheid och för demokratiseringen av det\r\nsydafrikanska samhället.</pre><pre>Det är med utomordentligt stor tillfredsställelse\r\nsom jag konstaterar att ett enigt utskott -- om man\r\nbortser från Ny demokrati, och det gör man gärna i\r\ndet här sammanhanget -- står bakom betänkandet.\r\nUtskottet står bakom konstaterandet att vi nu kan\r\nskönja den tid då det går att häva sanktionerna mot\r\nSydafrika.</pre><pre>Sanktionerna är av gammalt datum. Redan innan\r\nvi fick lagliga sanktioner mot Sydafrika fanns det i\r\nSverige en bred opinion som stödde kampen mot\r\napartheid i Sydafrika. Jag deltog själv i början av\r\n60-talet i Sveriges ungdomsorganisationers\r\nlandsråds arbete med få fram en frivillig bojkott av\r\nSydafrikanska varor.</pre><pre>Vid Folkpartiets landsmöte 1964 -- jag är en av de få\r\ni denna kammare som deltog där -- föreslog vi från\r\nungdomsförbundets sida en svensk bojkott av\r\nsydafrikanska varor. Detta arbete drevs vidare\r\ninom socialdemokratin och inom många\r\nfolkrörelser. Det var enligt min uppfattning en stor\r\nframgång när Folkpartiregeringen 1979 drev\r\nigenom en sanktionslag. Vi är mycket stolta, Lars\r\nMoquist, över den lagen. Sedermera skärptes\r\nsanktionerna mot Sydafrika.</pre><pre>Förtjänsten för den stora sinnesändring som sker i\r\nSydafrika tillkommer dem som har fört kampen i\r\nSydafrika och de många opinionsbildare och\r\nkämpar som har deltagit i det decennielånga\r\narbetet. Jag tror inte att det råder något som helst\r\ntvivel om att också det internationella stödet har\r\nspelat en stor roll för att apartheidregimen nu håller\r\npå att övervinnas.</pre><pre>De starka internationella påtryckningar som har\r\nutgått från opinionsbildare i olika länder och från\r\nFN har varit en viktig kraft som har bidragit till att\r\nockså de vita i Sydafrika har förstått att deras kamp\r\nför apartheid är förlorad. Det är därför fullt\r\nnaturligt att vi, när vi nu avvecklar\r\nsanktionspolitiken, med förvissning kan säga att vi\r\nhar gett vårt lilla bidrag till att denna omänskliga\r\nsamhällsform går i graven. Vi skall samtidigt inte\r\nglömma att mycket återstår att göra. Det är mycket\r\nlångt kvar innan det sydafrikanska samhället är ett\r\njämlikt samhälle och de svarta får demokratiska\r\nrättigheter som de i praktiken kan utnyttja.</pre><pre>Det här gör det helt nödvändigt att fortsätta att ge\r\ndet solidariska stöd som inte minst har utgått från\r\nSverige under flera decennier. Ett andra inslag i\r\ndetta betänkande är därför att slå fast att det\r\nsvenska stödet till demokratiseringen av Sydafrika\r\nmåste fortsätta. Stödet kommer att fortsätta i andra\r\nformer -- men det måste fortsätta. Även om\r\nprocessen har kommit långt, är det ändå långt kvar\r\ninnan apartheidsystemet slutgiltigt är övervunnet.</pre><pre>Fru talman! Jag ber att få yrka bifall till hemställan\r\ni betänkandet.</pre><pre>Anf. 3  LARS MOQUIST (nyd) replik:</pre><pre>Fru talman! Jag skall fatta mig kort.</pre><pre>Daniel Tarschys hävdar i sitt anförande att ett enigt\r\nutskott, med undantag av Ny demokrati, vill\r\navskaffa de nuvarande sanktionerna. Jag vill bara\r\npåpeka att Daniel Tarschys kanske tänkte på något\r\nannat, nämligen hur sanktionerna infördes. Ny\r\ndemokrati fanns inte i riksdagen vid det tillfället. Vi\r\nvill avskaffa sanktionerna omedelbart. Det är det\r\nsom skiljer oss åt. Annars går det att uppfatta det\r\nhela som att vi motsätter oss att över huvud taget\r\navskaffa sanktionerna. Så är det inte. Vi vill att de\r\nskall avskaffas direkt.</pre><pre>Anf. 4  DANIEL TARSCHYS (fp) replik:</pre><pre>Fru talman! Lars Moquist har helt rätt. Den\r\nskillnad som består mellan Lars Moquists parti och\r\nmajoriteten i utskottet är, att Ny demokrati menar\r\natt sanktionerna kan avskaffas oberoende av\r\nutvecklingen i Sydafrika och majoriteten i utskottet\r\nanser att denna fråga är kopplad till\r\ndemokratiseringen i Sydafrika.</pre><pre>Anf. 5  PIERRE SCHORI (s):</pre><pre>Fru talman! Jag instämmer i vad Daniel Tarschys\r\nhar sagt, nämligen att det är glädjande att vi\r\nnumera har en stark majoritet i utskottet för den\r\nsvenska Sydafrikapolitiken. Vi vet vilken\r\nståndpunkt Ny demokrati intar och skulle inta även\r\nom partiet befann sig i Sydafrika.</pre><pre>Det finns emellertid en oklarhet för den som läser\r\nprotokollen från utrikesutskottet och riksdagen,\r\nnämligen att frågan om det framtida stödet till ANC\r\nhänskjuts till Utrikesnämnden. Där skall de\r\nnärmare formerna för stödet till ANC diskuteras.\r\nDet här har sin förklaring i att det har funnits olika\r\nuppfattningar om hur stödet skall ges och om ANC\r\növer huvud taget skall stödjas under dessa\r\nomständigheter.</pre><pre>Vi har skapat en kompromiss som är hållbar och\r\nglädjande. Men det återstår fortfarande\r\nfrågetecken om hur det skall gå i Utrikesnämnden.\r\nMen nu har frågan lyfts upp till partiledarnivå.</pre><pre>Varför är det så? Jo, Moderaterna, som från början\r\nhar varit emot att ge stöd till ANC och mot\r\nsanktionerna, har fått anpassa sig till huvudlinjen,\r\ndär Centern och Folkpartiet glädjande nog har\r\nanslutit sig till socialdemokratins linje. Kom ihåg\r\natt när Nelson Mandela var här i maj i fjol sade Carl\r\nBildt att sanktionerna från svensk sida skulle hävas\r\ninom några veckor. Så blev det ju inte.\r\nVerkligheten var annorlunda.</pre><pre>I april i år sade regeringsföreträdare att ANC nu\r\ninte kunde räkna med stöd längre och att det skulle\r\nupphöra någon gång i sommar. Detta sade utsända\r\npersoner till den sydafrikanska regeringen och\r\ndessutom till dess företrädare här i Stockholm. Vi\r\ntyckte att detta var magstarkt, eftersom\r\ndiskussionen i riksdagen inte var avslutad.</pre><pre>Sydafrika är fortfarandet ett repressivt och\r\nauktoritärt samhälle som styrs av en vit icke-\r\ndemokratisk regim som har hela polis- och\r\nmilitärmakten och hemliga underrättelsetjänsten\r\nbakom sig. Vi har sett effekterna av detta i mord av\r\nolika apartheidmotståndare.</pre><pre>Nationalistpartiet, som kommer att bli ANC:s\r\nhuvudmotståndare i valet, har hela statsapparaten\r\nbakom sig. Partiet får både öppet och indirekt\r\npartistöd från regimen.</pre><pre>ANC har aldrig deltagit i val. Huvuddelen av\r\nANC:s blivande väljare är förmodligen\r\nanalfabeter. Att dra in stödet till ANC vore att\r\ngarantera det vita nationalistpartiet ett enormt\r\nadministrativt och ekonomiskt övertag och att\r\nstärka möjligheterna för ytterlighetsgrupper och\r\nvåldsverkare bland desperata svarta. Därför har vi\r\nfrån socialdemokratins sida med skärpa sagt att\r\nSveriges stöd till ANC måste fortsätta till dess\r\ndemokratiska institutioner finns på plats och ANC\r\neller de olika partier som kan uppstå ur\r\nbefrielserörelsen ANC -- exempelvis Solidaritet i\r\nPolen blev ju flera partier -- kan ställa upp i\r\nallmänna demokratiska val på lika villkor för alla.\r\nDå är det naturligt att avveckla det direkta, statliga\r\nstödet till ANC, men inte dessförinnan.</pre><pre>En som verkligen känner förhållandena i Sydafrika\r\nmer än någon annan i detta land är Gunnar\r\nHelander. Han väckte egentligen opinionen i\r\nSverige och Norden för vad som pågick i Sydafrika.\r\nHan har bott där länge. Han var vän med\r\nnobelpristagaren Luthuli. Han är domprost och är\r\nnu pensionerad. Han skrev ett öppet brev till\r\ntidningen i förra veckan. Det lyder så här:\r\n''Sydafrikas ANC har nu i åttio år gjort den\r\nviktigaste stora insatsen mot rasismen. ANC har ett\r\nenda mål: att avskaffa raslagarna. Det är inget\r\npolitiskt parti, bara en icke-rasistisk folkrörelse,\r\nungefär som nej till kärnkraft eller nej till valfångst.\r\nBland dess medlemmar märks två\r\nnobelfredspristagare: Albert Luthuli och Desmond\r\nTutu.</pre><pre>Den ultranazistiska sydafrikanska rörelsen som har\r\nmord som arbetsmetod, har hotat bomba svenska\r\nbeskickningen i Sydafrika för att Sverige ger stöd åt\r\nANC.</pre><pre>De kunde besparat sig mödan om de vetat att\r\nsvenska UD redan delar deras negativa syn på ANC\r\noch nu vill dra in stödet till ANC. Den nuvarande\r\nutrikesministern har hela tiden, redan i\r\noppositionsställning, konsekvent röstat emot ANC\r\noch mot bojkott av Sydafrika.''</pre><pre>Det är just detta vi har haft att hantera i\r\nutrikesutskottet. Folkpartiet, Centern och\r\nSocialdemokraterna har kämpat och fått\r\nModeraterna att ställa upp. Vi kommer att få höra\r\ni debatten av olika moderata företrädare att de\r\nfortfarande är splittrade.</pre><pre>Gunnar Helander avslutar sitt brev så här: ''Att dra\r\nin stödet till ANC just nu, när dess insats är\r\noumbärlig för slutförandet av förhandlingarna om\r\nfria val, vore från praktisk, psykologisk och politisk\r\nsynpunkt ett förfärligt misstag.''</pre><pre>Nu kan vi se att det sker en sinnesförändring också\r\ni själva regeringskansliet, kanske under inflytande\r\nfrån andra nordiska regeringar. Den norske\r\nutrikesministern har varit i Sydafrika, vilket aldrig\r\nden svenska utrikesministern har varit. Han har på\r\nplats sagt att Norge skall fortsätta stödja ANC. Det\r\nlovade han när han träffade Desmond Tutu i april\r\ni Sydafrika. Den danska ministern Helle Degn har\r\nockså visat en mindre rigid inställning och\r\nunderströk det faktum att ANC helt saknar\r\nvalapparat, som övriga partier har. Detta säger hon\r\ni ett uttalande i tidningen. Denna insikt har nu\r\nspritt sig också till biståndsminister Alf Svensson.\r\nDet är oerhört glädjande.</pre><pre>Alf Svensson säger så här, och det är ungefär som\r\nom han läser innantill i tidigare uttalanden från\r\nmånga av oss: ''Att nu avbryta stödet till ANC vore\r\nett svek på mållinjen. Det vore hemskt att bli\r\nbetygsatt som det land som stödde\r\nbefrielseorganisationen under de hårda åren, men\r\nsom sedan svek så att ANC inte kunde agera på lika\r\nvillkor i valkampanjen.''</pre><pre>Jag skulle vilja be åhörarna att ha det i minne när\r\nde lyssnar på moderaterna här framöver. Jag\r\nönskar med dessa ord yrka bifall till utskottets\r\nhemställan.</pre><pre>Anf. 6  GÖRAN LENNMARKER (m):</pre><pre>Fru talman! Vi kan möjligtvis se ett demokratiskt\r\nSydafrika inom ett år. Man kanske inte skall vara\r\nalltför tvärsäker på det. Jag tycker dock att det\r\nfinns anledning till en försiktig optimism i denna\r\nfråga.</pre><pre>Vad det handlar om är inte ett regimskifte utan en\r\nsystemförändring. Sydafrika har under\r\napartheidregimen haft ett system med hårt\r\nförtryck. Det har inte funnits mänskliga rättigheter.\r\nSydafrika har inte varit någon rättsstat. Det har inte\r\nvarit demokrati. Det ekonomiska och sociala\r\nsystemet har varit hårt reglerat och monopoliserat.\r\nDet har varit en stat som i många avseenden\r\nliknade de länder i Östeuropa vi nu har sett\r\ngenomgå systemskifte.</pre><pre>Den sociala ingenjörskonsten har firat triumfer för\r\natt reglera mark, bostäder, arbetsmarknad, löner,\r\nutbildning, sociala frågor, transporter och\r\nfamiljepolitik -- allt för att upprätthålla ett\r\nrasbaserat system. De svarta har inte fått äga. De\r\nhar inte fått bo var de vill. De har inte fått starta\r\nföretag, inte resa, inte ha de yrken de vill.</pre><pre>Vi kan se en samhällsstruktur som nu brakar ihop.\r\nVad som sker i Sydafrika är att samhällssystemet\r\ninte förmår fortleva. Det faller samman av sin egen\r\ntyngd. Sydafrika har blivit fattigare. Inte bara\r\nbefolkningsmajoriteten har under en lång tid blivit\r\nfattigare, utan också landet i sin helhet.</pre><pre>Sydafrika är också ett isolerat land. Landet har\r\nbetraktat omvärlden som fientlig. Den\r\nsydafrikanska regimen har haft mycket egenartade\r\nföreställningar om landets plats i Afrika. Man\r\nbrukar säga att man har försvarat den europeiska\r\ncivilisationen och europeiska föreställningar, trots\r\natt man på praktiskt taget varje punkt har brutit\r\nmot alla de regler och normer som vi i Europa har\r\nutvecklat under många år. Landet har isolerat sig\r\ngenom censur, parabolförbud och genom att ha\r\nstatsmedia av olika slag.</pre><pre>Den sanktionspolitik som har bedrivits har i många\r\nstycken varit ineffektiv. Den har fördyrat en hel del\r\nav importen. Importen har ändå funnits där, i allt\r\nväsentligt. Den del av sanktionspolitiken som har\r\nhaft störst effekt har varit kreditstoppet. Det har\r\ngjort att Sydafrika under många år har varit ett\r\nkapitalexporterande land. Det har påmint litet om\r\nRumänien, i den meningen att landet har fått betala\r\nav på sina lån och inte kunnat få nya. Det har varit\r\nden kraftigast verksamma delen av sanktionerna.</pre><pre>Har då sanktionerna påskyndat eller fördröjt\r\napartheids oundvikliga fall? Sanktionspolitiken har\r\nskärpt den ekonomiska nedgången framför allt\r\ngenom kreditförlusterna. Den har å andra sidan\r\nstärkt landets isolering och gjort det ännu svårare\r\natt hålla kontakt med omvärlden, inte minst för de\r\nkrafter som motarbetar apartheid. Den har framför\r\nallt stärkt statsmaktens roll i Sydafrika. Den\r\nsydafrikanska statsmakten har genom\r\nsanktionspolitiken fått en starkare ställning. Den\r\nhar tagit över en del av de funktioner som tvingats\r\nfram av sanktionspolitiken,</pre><pre>Man kan diskutera allt detta, som nu är historia.\r\nNär det gäller sanktionspolitiken i dag kan man\r\nsäga att det inte är särskilt bra att en\r\ndemokratiseringsprocess åtföljs av en ekonomisk\r\ntillbakagång. Det är en ganska kraftig ekonomisk\r\ntillbakagång i Sydafrika, i och för sig sedan många\r\når. Den sista milen fram till demokrati skulle\r\nkanske vara säkrare om den åtföljdes av tillväxt, än\r\nom den följs av negativ tillväxt. Tillväxtens roll för\r\natt säkra demokrati och systemskifte är central.</pre><pre>Jag sade att Sydafrika står inför ett systemskifte.\r\nDet kan gå i två alternativa riktningar. Den ena\r\nliknar det vi ser i Östeuropa. Man kan också tänka\r\nsig en annan riktning, som mera liknar den\r\ntraditionella afrikanska utvecklingen efter\r\navkoloniseringen.</pre><pre>Följer man den östeuropeiska utvecklingslinjen,\r\nblir det ett snabbt och genomgripande systemskifte,\r\ndär det första och viktigaste är att man får en\r\nfolkmajoritet som kan bestämma inriktningen. Den\r\ndemokratiska legitimiteten i systemskiftet är\r\ncentral, det har vi sett i många andra länder. Den\r\nstora folkmajoritet som hittills stängts ute från\r\nvarje form av politiskt inflytande måste få sin del i\r\nbestämmandet.</pre><pre>Det behövs snabbast möjligt demokratiska val, och\r\ndet är synd att det skall dröja så länge. Vi hoppades\r\nväl för tre år sedan, när öppningen inleddes, att det\r\nskulle gå mycket fortare. Nu verkar det vara inte\r\nfullt ett år kvar, men det är likväl en lång tid. Det är\r\nolyckligt med den här typen av utdragna processer.\r\nVåldsutvecklingen har väl också ett samband med\r\ndetta.</pre><pre>Valet måste bli verkligt fritt, ett val som verkligen\r\nger de sydafrikanska medborgarna möjlighet att\r\nsjälva välja sina representanter i ett fritt parlament.\r\nStatsmakten, som manipulerat Sydafrika under alla\r\når, får naturligtvis inte vara med och återigen\r\nsnedvrida utvecklingen.</pre><pre>Men det gör det också svårt och mindre lyckligt för\r\nfrämmande länders statsmakter att påverka själva\r\nvalet. Vi kan påverka förutsättningarna för\r\ndemokrati, men vi kan inte vara med och påverka\r\nsjälva valutgången genom att stödja olika parter.\r\nSydafrikas statsmakt skall inte blanda sig i valet. Ej\r\nheller skall främmande länders statsmakter göra\r\ndet.</pre><pre>Statsmaktens roll i förändringen är, tror jag, i allt\r\nväsentligt negativ. Vi har sett genom\r\nGoldstonekommissionen att den sydafrikanska\r\nstatsmakten i stor utsträckning har försökt sabotera\r\nutvecklingen mot demokrati. Det känner vi också\r\nigen från Östeuropa, detta att kvardröjande\r\nelement försöker bromsa och hindra på olika sätt.</pre><pre>Statsmakten har administrerat apartheid i snart ett\r\nhalvsekel, och det gör att dess roll i\r\nförändringsprocessen helst skall minimeras.\r\nStatsmakten har också i stor utsträckning varit ett\r\nreservat för afrikanderdelen inom den vita\r\nminoriteten. Den har reserverat statsmakten som\r\nsin maktbas, kan man säga.</pre><pre>Det behövs en snabbt stigande levnadsstandard för\r\nfolkmajoriten, och den kan i Sydafrika som överallt\r\nannars bara verkställas genom en snabb tillväxt.\r\nDet borde vara möjligt för Sydafrika att komma\r\nupp i tillväxtsiffror som är rimliga för\r\nutvecklingsländer, 8--10 % per år. Det är ingen\r\nomöjlighet för Sydafrika, och det borde kunna gå\r\nrelativt snabbt med tanke på Sydafrikas\r\nförutsättningar i övrigt.</pre><pre>Det förutsätter då ett snabbt och genomgripande\r\nsystemskifte, avreglering och privatisering. Man\r\nkan tänka sig att privatiseringen går till så att\r\nutförsäljningen av tillgångar sker främst till svarta,\r\nsom under alla år har varit förvägrade sin\r\nrättmätiga andel av landets tillväxt och landets\r\nrikedomar.</pre><pre>Man har naturligtvis problem, som överallt annars,\r\nmed hur man skall kompensera dem vars egendom\r\nhar stulits och beslagtagits på olagligt sätt. Det är\r\ndå en fråga om återställande eller kompensation,\r\nmen där har vi också lärt oss en del från den\r\nösteuropeiska utvecklingen.</pre><pre>40 % av de svarta beräknas vara arbetslösa. Det gör\r\natt omställningen måste gå fort, och då kommer vi\r\ntill detta med att dröja kvar med sanktionerna. De\r\nspelar i och för sig inte så stor roll i dag, men det\r\när viktigt att tillväxten börjar nu. Det tar ett tag att\r\nkomma upp i en hög tillväxtbana, och det måste\r\nfinnas ett hopp om att demokratin kommer att ge\r\nen välståndsökning för de vanliga människorna.</pre><pre>Man måste få ett kapitalinflöde, utländska\r\ndirektinvesteringar måste komma in. Men framför\r\nallt är det naturligtvis framväxten av den svarta\r\nföretagsamheten -- black business community --\r\nsom kommer att vara nyckeln till Sydafrikas\r\nekonomiska framsteg. Trots att stora företag,\r\ngruvor och sådant spelar en viktig roll i Sydafrikas\r\nekonomi, kommer ändå den breda\r\nvälståndsutvecklingen att hänga på de små privata\r\nföretag, tillverkningsföretag och tjänsteföretag,\r\nsom i allt väsentligt måste bäras upp av den svarta\r\nföretagargruppen.</pre><pre>Alternativet till det systemskifte som jag nu\r\nskisserar kan vara en mera traditionell afrikansk\r\nutveckling, sådan som vi har sett efter\r\navkoloniseringen. I värsta fall kan man naturligtvis\r\ntänka sig en utveckling mot enpartistat eller\r\nafrikansk socialism, med stagnation och ett\r\nbevarande av fattigdomen. Nu tror jag inte att detta\r\nkommer att bli fallet, för utvecklingen i Afrika i\r\növrigt har väl givit tydliga läxor i det avseendet.</pre><pre>Låt mig, fru talman, avslutningsvis säga att\r\nSydafrikas utveckling har en enorm betydelse för\r\nhela Afrika. Sydafrika svarar för ungefär 35--40 %\r\nav hela ekonomin i Afrika söder om Sahara. En\r\npositiv utveckling i Sydafrika skulle kunna bli en\r\nenorm injektion för hela regionen och för hela\r\nAfrika. Afrika behöver verkligen få till stånd en\r\neffektiv ekonomisk utveckling, så att den glädjande\r\nutveckling vi har sett på många andra håll i tredje\r\nvärlden också kan börja spira i Afrika.</pre><pre>Det finns cyniker som säger att Afrika inte kan\r\nutvecklas. Det tror jag är fel. Jag tror att Afrika har\r\npå sitt sätt samma goda förutsättningar som alla\r\nandra kontinenter. Fick vi se en positiv utveckling i\r\nSydafrika, skulle det kunna bli en viktig signal till\r\nden afrikanska utvecklingen.</pre><pre>Anf. 7  MARGARETA VIKLUND (kds):</pre><pre>Fru talman! Bara under de tre år som gått sedan\r\npresident F.W. de Klerk inledde sin reformpolitik\r\nhar 8 000 människor mist livet i politiskt våld i\r\nSydafrika. Men efter många år av uppslitande\r\nkamp med många offer och förlorade år i fängelser\r\nkan det ändå nu skönjas en ljusning för\r\nmänniskorna och nationen Sydafrika.</pre><pre>De ledande politiska grupperingarna i Sydafrika --\r\nregeringen, ANC och det zulubaserade\r\nInkathapartiet -- kom för någon vecka sedan\r\növerens om att fria val skall hållas inom ett år.\r\nDelegaterna i författningsförhandlingarna, som\r\nhålls utanför Johannesburg, har lovat att inom fyra\r\nveckor, ungefär den 2--4 juni, komma överens om\r\nvaldatum. Valet skall hållas senast den 30 april\r\n1994. Parterna var ense om att innan valdatum kan\r\nfastställas skall de ha lyckats fastställa\r\ngrundläggande principer för en ny författning. Så\r\ndet är bråda dagar nere i Sydafrika nu.</pre><pre>Men det ser nu ut som om en 300 år lång period av\r\nvit överhöghet i Sydafrika skulle kunna avslutas.\r\nSamtidigt hoppas vi att Sydafrika kan utvecklas till\r\nett multikulturellt samhälle där vit och svart och\r\nolika etniska grupper lever i fredlig samexistens.</pre><pre>Just nu är förhandlingarna i ett mycket känsligt\r\nskede. Det är viktigt att de två mest betydande\r\nparterna i den pågående förhandlingen, dvs. ANC,\r\nsom omfattar den största delen av den svarta\r\nbefolkningen, och nationalistpartiet, vars nya\r\ntillmötesgående politik har anslutning av\r\nhuvuddelen av den vita befolkningen, kommer ur\r\nförhandlingarna med politisk trovärdighet, en\r\ntrovärdighet som sedan kommer att behöva stöd\r\noch arbetsro.</pre><pre>Apartheid har bromsat upp så mycket i Sydafrika.\r\nVåld och fattigdom präglar ännu i dag en stor del av\r\ntillvaron. Mer än hälften av befolkningen kan inte\r\nläsa eller skriva på grund av apartheidpolitiken.\r\nEnligt en uppgift är spännvidden i fråga om\r\nlärartäthet i landet som helhet en lärare på 18\r\nelever i vita skolor till en på 65 i svarta skolor.\r\nArbetslösheten i landet är mer än 40 % bland den\r\narbetsföra befolkningen. 70 % av hushållen saknar\r\nelektricitet, trots att elproduktionen i Sydafrika i\r\ndag ger ett överskott på elkraft.</pre><pre>Fru talman! När valdatum fastställts och kanske\r\nockså ett övergångsråd tillsatts, är det ändå viktigt\r\natt den svenska regeringen på olika sätt fortsätter\r\natt stödja landet. Det svenska biståndet till\r\nSydafrika har tidigare motiverats utifrån\r\nsträvandena att främja demokratiseringsprocessen\r\noch att minska fattigdomen. Det är motiv som\r\nmåste gälla också ett bra tag framöver.</pre><pre>Sydafrika är egentligen ett rikt land. Men landets\r\nekonomi har under lång tid utvecklats mycket\r\ndåligt.</pre><pre>Våldet, oron och osäkerheten om vilken politik\r\nsom kommer att föras kommer även ett tag\r\nframöver att hindra investerare att satsa i\r\nSydafrika. Men det är genom ekonomisk tillväxt\r\nsom de stora sociala behoven kan tillgodoses och\r\nförväntningar på bättre levnadsvillkor mötas. För\r\ndet krävs också en annan människosyn. Det\r\nhandlar om människors lika värde.</pre><pre>Det är viktigt att Sydafrika nu utvecklas åt rätt håll.\r\nVi som under så många år på olika sätt försökt\r\nstödja den demokratiska processen har\r\nfortfarande, även efter valdagens fastställande, ett\r\nmoraliskt ansvar att utveckla något vettigt av det\r\nsatsade engagemanget och de ekonomiska medlen.</pre><pre>Men ett villkor för att utvecklingen skall gå åt rätt\r\nhåll är att de stabila krafterna, som utgörs av ANC\r\noch Nationalistpartiet, får ett andrum så att deras\r\narbete kan fortskrida. Den civiliserade och\r\ndemokratiska världen måste ge dem det moraliska\r\nstöd som krävs för att destabiliserande extrema\r\nkrafter inte skall få den styrka och utbredning de så\r\nhett önskar.</pre><pre>Den mångåriga kampen mot apartheid som Sverige\r\nmer eller mindre varit delaktig i på olika sätt måste\r\nnu utvidgas till att bli ett aktivt stöd till\r\nuppbyggnaden av ett demokratiskt Sydafrika.\r\nBiståndet till Sydafrika måste anpassas i takt med\r\nutvecklingen mot demokrati. Det säger vi också i\r\nbetänkandet.</pre><pre>Det betyder att stöd måste ges till förberedelser och\r\ngenomförande av val samt till förebyggande av\r\npolitiskt våld. Det som jag kallar för den sociala\r\ninfrastrukturen behöver få stöd i form av\r\nexempelvis uppbyggande av nya demokratiska\r\ninstitutioner och frivilliga organisationer.\r\nUtbildning av de stora fattiga samhällsgrupperna är\r\nkanske en av de viktigaste åtgärderna på både kort\r\noch lång sikt.</pre><pre>Mordet på ANC-ledaren Chris Hani visade hur\r\nskör demokratin och uppbyggnaden av den är och\r\nhur svårt det är att få en grogrund för den där den\r\ntidigare inte funnits. Marken måste noga\r\nförberedas för att demokratiplantan skall få\r\nfotfäste. Här har vi fortfarande en mycket stor\r\nuppgift i att påverka demokratiprocessen.</pre><pre>Fru talman! Jag yrkar bifall till hemställan i\r\nutskottets betänkande.</pre><pre>Anf. 8  EVA ZETTERBERG (v):</pre><pre>Fru talman! Jag skall fatta mig kort eftersom det är\r\nett i stort sett enigt utskott som i dag för fram det\r\nhär betänkandet. Vi i Vänsterpartiet är oerhört\r\nglada över att det är en i stort sett enig riksdag som\r\ni dag går till beslut i den här frågan. Vi har en stabil\r\nmajoritet i riksdagen för att upphävandet av\r\nsanktioner skall kopplas till inrättandet av ett\r\növergångsråd m.fl. krav som den demokratiska\r\nrörelsen i Sydafrika ställer. Det är mycket viktigt att\r\nvisa på att den kopplingen finns och att vi i\r\nriksdagen anser att den skall finnas.</pre><pre>Det fortsatta stödet till ANC är en lika viktig\r\nbeståndsdel. Vi har sett att ANC utgör större delen\r\nav den folkliga rörelsen i Sydafrika. ANC är inte,\r\nsom Ny demokratis representant försökte hävda,\r\nen liten marginell socialistisk rörelse. ANC har\r\nvisat en oerhörd politisk mognad och kan på ett\r\naktivt sätt föra Sydafrika fram till demokrati.</pre><pre>I det här betänkandet tas frågan om dispenser upp.\r\nVänsterpartiets motion avfärdas med att det bara är\r\nnågon enstaka dispens som har givits från\r\ninvesteringsförbudet. Vi avsåg även\r\nhandelsförbudet. Vi vet alla här att det har skett en\r\nmycket generös dispensgivning där. Jag är också\r\nlitet överraskad över skrivningen, eftersom frågan\r\ndiskuteras i konstitutionsutskottet. Vi har tidigare\r\nhaft diskussioner här i kammaren med Ulf\r\nDinkelspiel om detta. Det har inte förefallit vara\r\nden mycket restriktiva hållning som vi i\r\nVänsterpartiet gärna hade sett.</pre><pre>Fru talman! Med tanke på att det är en i stort sett\r\nenig riksdag som i dag går till beslut i den här\r\nfrågan -- jag vill gärna instämma med de tidigare\r\ntalarna på den här punkten -- tycker jag att det är\r\nytterst förvånande att vi inte har någon\r\nrepresentant från regeringen här. Nu står vi ju ännu\r\nen gång inför den situationen att riksdagen går\r\nemot regeringen. Regeringen har trots mycket\r\ntydliga signaler från riksdagen lagt fram en\r\nskrivelse fast man vet att det finns en klar majoritet\r\ni riksdagen som går emot den.</pre><pre>Det har också funnits en rad oklarheter vad gäller\r\ndet fortsatta stödet till ANC. Man har bl.a. pekat\r\npå att Utrikesdepartementet har givit signaler till\r\nden vita rasistiska regimen och sagt att det inte alls\r\när säkert att vi fortsätter med stödet till ANC osv.\r\nDet var Pierre Schori också inne på. Det hade varit\r\nav största vikt att antingen vår biståndsminister\r\neller vår utrikeshandelsminister Ulf Dinkelspiel\r\nhade uppträtt här för att understryka behovet av ett\r\nfortsatt stöd till demokratiprocessen i Sydafrika.\r\nDet hade haft ett mycket stort värde. Jag är mycket\r\növerraskad över att regeringen inte anser sig ha tid\r\neller möjlighet att delta i den här debatten.</pre><pre>Fru talman! Jag skall sluta med att yrka bifall till\r\nhemställan i det här betänkandet.</pre><pre>Anf. 9  KARL-GÖRAN BIÖRSMARK\r\n(fp):</pre><pre>Fru talman! När apartheidsystemet år 1948\r\npresenterades som den framtida modellen för hur\r\nSydafrika skulle formas och styras och som den\r\nframtida lösningen på hur rasisternas förhållande\r\ntill den afrikanska urbefolkningen skulle\r\npermanentas var det en provokation mot resten av\r\nvärlden.</pre><pre>Att bara några år efter de demokratiska krafternas\r\nseger över diktaturstaterna i andra världskriget\r\nforma en stat på rasismens grundvalar var dömt att\r\nmisslyckas i ett längre perspektiv. Motkrafterna\r\nskulle lyckligtvis visa sig starkare.</pre><pre>Hur lång tid det skulle ta att bryta ner\r\napartheidsystemets omänskliga och förnedrande\r\nstatsbildning skulle bl.a. komma att avgöras av hur\r\nresten av världen och världssamfundet skulle\r\nreagera och förhålla sig till den sydafrikanska\r\nstaten.</pre><pre>Den orimliga, omänskliga och förnedrande\r\nmänniskosyn som apartheidsystemet representerar\r\nväckte som sagt starka motkrafter. Allt starkare\r\nkrav restes på att isolera och med fredliga medel\r\nbekämpa Sydafrika, dock ej av alla. Högerkrafter\r\nav olika schatteringar sökte argument för att\r\nförsvara apartheidsystemets existensberättigande\r\noch på olika sätt mildra och tona ner kritiken. Det\r\nskedde även här i Sverige.</pre><pre>Argument av typen att man inte skall blanda sig i\r\nandra länders inre angelägenheter, och det\r\nförhållandet att man visade en mjuk och\r\nundfallande attityd samt en konstlad förståelse för\r\napartheidföreträdarnas filosofi, mår bäst av att tyna\r\nbort i glömska. De sista dödsryckningarna när det\r\ngäller denna inställning kan dock spåras i den\r\nisolerade reservation som Ny demokrati fogar till\r\ndagens betänkande.</pre><pre>Världssamfundets, och inte minst Sveriges, envisa\r\nfördömande av apartheidsystemet som möjlig\r\nstatsbildning har äntligen börjat ge resultat.\r\nApartheidsystemet befinner sig i dag i sina\r\ndödsryckningar, men vi är ännu inte framme vid\r\nden slutliga dödsförklaringen.</pre><pre>Sanktionerna gentemot Sydafrika har haft åsyftad\r\nverkan och gett resultat. Det råder inget tvivel om\r\ndet, även om röster hörts om att så ej är fallet. Det\r\när som regel röster som aldrig önskat eller aktivt\r\nverkat för en förändring och ett nedbrytande av\r\napartheidsystemets innersta filosofi.</pre><pre>Sveriges klara avståndstagande från och\r\nbekämpande av apartheidsystemet har varit\r\nkraftfullt och i långa stycken ledande. Sverige har i\r\nFN och i andra fora varit pådrivande för att försöka\r\npåverka och förändra situationen i Sydafrika, bl.a.\r\ngenom kraftfullt stöd till ANC. Precis som\r\nframhålls i den utrikespolitiska deklarationen från\r\n1987 var detta något som avvek från Sveriges\r\ntraditionella linje i sanktionsfrågor. Det var en\r\nengångsföreteelse som motiverades just av\r\napartheidfrågans helt unika karaktär.</pre><pre>Personligen mötte jag för första gången på ett\r\nmycket konkret sätt apartheidsystemets grymma\r\nansikte när jag i början av 1960-talet anlände till\r\nKapstaden och skulle sända ett telegram hem till\r\nSverige för att berätta att jag kommit fram till\r\nSydafrika.</pre><pre>Utanför Kapstadens postkontor stod två köer vid\r\nvarsin ände av huset -- en kö för vita och en kö för\r\nfärgade och svarta. Att som vit i protest försöka\r\nställa sig i den icke-vita kön avvisades bryskt. I den\r\nstunden lovade jag mig själv att varhelst möjlighet\r\ngavs verka för en förändring av denna ovärdiga och\r\ninhumana människosyn.</pre><pre>30 år har gått sedan dess. Apartheidsystemet ligger\r\ni sina dödsryckningar, men det rör sig fortfarande.\r\nInte förrän alla, vita som svarta, förstått att\r\napartheidsystemet för alltid skall förpassas till\r\nhistoriens skräpkammare kan motståndet mot\r\nsystemet läggas ner.</pre><pre>Som i så många andra frågor inom politiken fordras\r\näven i Sydafrikafrågan en stor uthållighet och\r\nenvishet. Enligt mitt förmenande har tyvärr\r\nuthålligheten och envisheten inte visat sig vara\r\ntillräcklig när det gäller sanktionspolitiken\r\ngentemot Sydafrika. Det kan i ett längre perspektiv\r\nfå oönskade konsekvenser. Att inte hålla hela\r\nsträckan ut vore olyckligt. Jag befarar att många\r\nländer släppt sanktionerna alltför tidigt.</pre><pre>En viss otålighet har också kunnat förmärkas från\r\nregeringens sida vad gäller hävandet av\r\nsanktionerna och upphävandet av stödet till ANC.\r\nDet framgår av den proposition som lagts fram och\r\nav de uttalanden som gjorts. Nu rättar dock\r\nutskottet och riksdagen till viss del till detta, bl.a.\r\ngenom dagens betänkande, både vad gäller\r\nsanktionsfrågan och stödet till ANC.</pre><pre>Enligt utskottets uppfattning skall upphävandet av\r\nsanktionerna kunna ske i två villkorade steg.\r\nHandelsförbudet skall hävas när en bindande\r\növerenskommelse om ett övergångsråd föreligger,\r\ndet s.k. Transitional Executive Council.\r\nInvesteringsförbudet skall hävas när\r\növergångsrådet tillträtt.</pre><pre>Det stöd som utgår på olika sätt till ANC måste\r\nfinnas kvar. Precis som utskottet framhåller bör\r\nytterligare överväganden och samråd i\r\nutrikesnämnden ske vad gäller formerna för detta\r\nfortsatta stöd.</pre><pre>Även efter det att ett val skett i Sydafrika och en ny\r\nförfattning antagits kommer stöd och hjälp i olika\r\nformer att vara påkallade. Precis som SIDA\r\npåpekat är det omöjligt att bedöma hur lång\r\növergångsperioden under utvecklingen mot\r\ndemokrati kan komma att bli. Arvet efter apartheid\r\nkommer att vara en mycket tung börda för en\r\ndemokratiskt vald regering i Sydafrika. Bistånd\r\nmed inriktning mot att främja en demokratisering\r\nkommer att behövas även efter övergångsperioden.</pre><pre>Fru talman! Med detta yrkar jag bifall till utskottets\r\nhemställan och avslag på reservationen.</pre><pre>Anf. 10  KARIN FALKMER (m):</pre><pre>Fru talman! Jag har väckt en motion som behandlas\r\ni detta betänkande och tar till orda eftersom det är\r\nmin övertygelse att Sverige omedelbart bör häva\r\nsanktionerna mot Sydafrika.</pre><pre>När det gäller handels- och investeringssanktioner\r\nstår Sverige nu i en särställning i världen. Sverige är\r\ndet enda land som håller fast vid dessa sanktioner.\r\nVi ser nu alla fram mot att förhandlingsprocessen i\r\nCodesa skall leda fram till en positiv lösning.\r\nDärom råder det enighet i Sveriges riksdag.</pre><pre>Enligt min mening saknar vårt lands\r\nsanktionspolitik helt betydelse för\r\ndemokratiseringsprocessens fortskridande i\r\nSydafrika. Den processen avgörs av helt andra\r\nfaktorer. Ingen kan väl på allvar tro att beslut om\r\nen övergångsregering eller ett allmänt val i\r\nSydafrika på något sätt är beroende av om Sverige\r\nhar handels- och investeringssanktioner eller ej.</pre><pre>Jag var en av deltagarna i Sydafrikadelegationen.\r\nEfter två veckors resor i Sydafrika med dagarna\r\nfyllda av möten med politiker av alla schatteringar,\r\nrepresentanter från olika kyrkor, representanter\r\nför småföretagen, ekonomer,\r\norganisationsföreträdare och många andra drog jag\r\nslutsatsen att Sverige borde normalisera sina\r\nförbindelser med Sydafrika.</pre><pre>Efter besöken i många av de svarta\r\nbostadsområdena, och inblicken i de dåliga\r\nlevnadsförhållanden många svarta lever under,\r\nkom jag fram till att vi borde häva sanktionerna och\r\nbl.a. tillåta våra svenska företag att medverka i\r\nuppbyggnaden av det nya Sydafrika.</pre><pre>I detta betänkande diskuteras hur man bäst kan\r\nstödja demokratin i Sydafrika och hur man bäst kan\r\nbistå landet i demokratiseringsprocessen. Den\r\nbästa biståndsinsats vi i riksdagen kan göra för\r\nmajoriteten i Sydafrika är att skapa möjligheter för\r\ninvesteringar, teknologiöverföringar och handel.\r\nDen bästa insatsen vi i vår riksdag kan göra för att\r\nstärka demokratiseringsprocessen och hjälpa till att\r\nstabilisera landet är att häva sanktionerna och låta\r\nvåra företag vara med i uppbyggnaden av landet.</pre><pre>De svenska företag som har övervintrat i Sydafrika\r\nhar utsatts för risken att bli definitivt\r\nutkonkurrerade av företag som fritt har kunnat\r\nverka i landet. Ett snabbt upphävande av de\r\nsvenska sanktionerna har stor betydelse för de\r\nsvenska företagen. Generösa dispenser är under\r\nrådande omständigheter givetvis bra. Men det är\r\nsamtidigt en form av strutspolitik. Det enda rätta är\r\natt avveckla sanktionssystemet omedelbart.</pre><pre>Kraven på investeringar för att förbättra\r\nlevnadsförhållandena för de svarta är enorma.\r\nSvenska företag kan göra en viktig insats genom att\r\nvara med och bygga upp infrastrukturen i de svarta\r\nområdena. När nya bostadsprogram kommer i gång\r\nfinns det stora behov av elektrifiering och\r\nutbyggnad av telefonnät till de svarta områdena och\r\nmycket annat.</pre><pre>Här kommer svenska företags verksamhet att\r\nkunna bidra med mycket positivt. Svenska företag\r\nser också etablering i Sydafrika som en bas för\r\nverksamheten i hela södra Afrika. Det gagnar vare\r\nsig Sveriges eller det nya Sydafrikas intressen om\r\nSverige fortsätter att inta en särställning och\r\nvidhåller sanktionspolitiken.</pre><pre>Den demokratiseringsprocess som inleddes för mer\r\när tre år sedan är oåterkallelig. Alla vägar tillbaka\r\ntill apartheid är stängda. Sverige bör nu följa övriga\r\neuropeiska länders -- inkl. Norges, Danmarks och\r\nFinlands -- exempel och snarast häva sanktionerna\r\nmot handel och investeringar.</pre><pre>Jag tycker att det är djupt beklagligt att regeringen\r\nav riksdagen tvingas att förhala\r\nsanktionsavvecklingen. Det är inte klok poltik att\r\nlägga hinder för svenska företag, försvåra för\r\nsvenskt näringsliv och med sanktioner motverka att\r\nvälbehövliga insatser till gagn för de svarta i\r\nSydafrika kan komma till stånd.</pre><pre>Fru talman! Med detta fullföljer jag tankegångarna\r\ni min motion. Jag kommer vid voteringen att stödja\r\nreservationen från Ny demokrati till detta\r\nbetänkande.</pre><pre>Anf. 11  EVA ZETTERBERG (v) replik:</pre><pre>Fru talman! Karin Falkmer säger att vägarna mot\r\napartheid är stängda. Ja, jag tror att det är vad vi\r\nalla önskar. Men vi vet att vägen mot ett allmänt\r\ndeltagande i val och mot ett land i fred och\r\ndemokrati är oerhört lång i Sydafrika. Vi vet att det\r\nhänder många saker på den vägen. Mordet på Chris\r\nHani visade att betydande personer i högt uppsatt\r\nställning finns med i sammanhanget.</pre><pre>Det finns en rad andra problem som har uppstått\r\nunder dessa förhandlingar. Förhoppningsvis är\r\nvägen mot apartheid stängd, men det är absolut inte\r\nsjälvklart.</pre><pre></pre><pre>Det gör, anser vi i Vänsterpartiet, att Sveriges\r\nmöjligheter till bidrag när det gäller att stödja\r\nprocessen mot demokrati måste finnas kvar.</pre><pre>Karin Falkmer säger i dag att det är dags att\r\nupphäva sanktionerna. Men alla här som är\r\nengagerade i Sydafrikafrågan önskar naturligtvis,\r\ntror jag, att sanktionerna så snart som möjligt skall\r\nkunna upphävas och att det inte skall behövas\r\nsärskilda åtgärder i Sydafrika för att säkra\r\ndemokratin. Men samtidigt vet vi att den\r\nsituationen inte råder i dag. Vi i Sverige är inte\r\nensamma i världen om att ha kvar sanktionsstödet,\r\nutan det stödet finns kvar också på andra håll i\r\nvärlden.</pre><pre>Vi vet också att detta stöd kan utöva en press på\r\nden vita regimen. Det är därför som vi vill att\r\nsanktionerna behålls.</pre><pre>Hur kan Karin Falkmer se detta så enkelspårigt\r\nsom hon gör? ANC betraktas ju av så gott som\r\nsamtliga andra partier som den betydande parten i\r\nprocessen mot demokrati. Det är den kraften som\r\nber oss om det här stödet och som har sagt: Släpp\r\ninte sanktionerna förrän vi har en övergångsregim,\r\nval utsatts osv.!</pre><pre>Det är mot den bakgrunden, Karin Falkmer, som\r\nkraven finns kvar. Det är också därför som en i stort\r\nsett enig riksdag inte vill upphäva sanktionerna\r\nförrän villkoren i fråga är uppfyllda.</pre><pre>Avslutningsvis: Karin Falkmer talade i sitt\r\nhuvudanförande om hur viktigt det är att vi stöder\r\nden här processen. Det gäller att få till stånd en\r\nekonomisk utveckling som gynnar de flesta som bor\r\ni Sydafrika. Men i andra sammanhang talas det om\r\nmycket kraftiga nedskärningar beträffande\r\nbiståndet till ANC. Några andra vägar talas det inte\r\nom. Hur går detta ihop? Biståndet till ANC skall\r\nskäras ner, men samtidigt sägs det att sanktionerna\r\ninte skall behållas -- något som de folkliga\r\nrörelserna i Sydafrika kräver. Jag tycker alltså att\r\nresonemanget inte går ihop.</pre><pre>Anf. 12  KARIN FALKMER (m) replik:</pre><pre>Fru talman! Apartheidsystemet är ute. Det är dött.\r\nApartheidsystemet kommer inte att återupprättas i\r\nSydafrika. Det är jag fullständigt övertygad om.\r\nOm apartheidsystemet skulle återupprättas, skulle\r\ndet nämligen bli fullständigt kaos i landet.</pre><pre>Demokratiseringsprocessen går framåt steg för\r\nsteg, men det kan ta tid. När Sydafrikadelegationen\r\nkom hem var det många som trodde att\r\ndemokratiseringsprocessen skulle ros i hamn\r\nbetydligt snabbare än som visat sig vara fallet.</pre><pre>Det viktiga är dock att denna process så småningom\r\nfår ett positivt resultat. Den största risken när det\r\ngäller den här processen och detta med ett\r\ndemokratiskt Sydafrika är det våld som finns i\r\nlandet. Våldet härrör bl.a. från de usla\r\nlevnadsförhållanden som många svarta lever under.\r\nDessutom gror kriminaliteten i de här områdena,\r\noch den bidrar också till våldet.</pre><pre>Sedan har vi det politiska våldet, som bl.a. innebär\r\natt ett i det närmaste regelrätt krig pågår i vissa\r\ndelar av landet mellan ANC och Inkatha.</pre><pre>Dessa faktorer bidrar till att den process som pågår\r\ni Codesa förhalas och bromsas. Detta är det största\r\nhotet mot den process som gågår.</pre><pre>När det gäller de svenska sanktionerna vill jag säga\r\natt vi är ensamma om att ha handels- och\r\ninvesteringssanktioner. Det är en myt att tro att\r\nvåra svenska sanktioner på något sätt skulle bidra\r\ntill att demokratiseringsprocessen så att säga\r\nsnabbare puffas i hamn.</pre><pre>De svenska Sydafrikasanktionerna har ingen\r\npåverkan på demokratiseringsprocessen. Deras\r\nfrämsta funktion är faktiskt att förhindra och\r\nmotverka svensk verksamhet i landet -- detta trots\r\natt denna verksamhet behövs.</pre><pre>Det bästa bistånd Sverige kan ge Sydafrika, och\r\ndetta är det allra effektivaste, är att vi bedriver\r\nhandel med landet och att vi tillåter våra företag att\r\ninvestera där. På det sättet skapas jobb i landet.\r\nDessutom blir ekonomin bättre. Vi kan hjälpa till,\r\näven om vi därmed inte löser de enorma\r\nproblemen.</pre><pre>Anf. 13  EVA ZETTERBERG (v) replik:</pre><pre>Fru talman! Ja, Karin Falkmer, vi kan hjälpa till.\r\nEtt sätt att hjälpa till är att vi inte upphäver\r\nsanktionerna förrrän de förutsättningar föreligger\r\nsom man från ANC samt från Codesa och andra\r\norganisationer i Sydafrika har bett oss om.</pre><pre>Visst finns här en viss nackdel för svenska företag.\r\nOch visst tror vi i Vänsterpartiet, och det gör väl\r\näven de flesta av oss här, att det är positivt om\r\nsvenska företag kan få investera i Sydafrika. Men\r\natt göra det i detta läge, där betingelserna inte är\r\nuppfyllda, är att gå tvärtemot de sydafrikanska\r\nrörelsernas önskemål.</pre><pre>Jag tycker alltså att det är märkligt att Karin\r\nFalkmer ställer sådana krav som hon i dag ställer.</pre><pre>Så till frågan om apartheid. Jag tror också att det\r\nsystemet är ute och att det inte går att återgå till det.\r\nMen samtidigt finns ju väldigt många lagar kvar\r\nsom faktiskt är klart rasåtskiljande. Vidare finns\r\ndet en rad faktorer i Sydafrika som gör att de\r\nsvartas och de vitas levnadsvillkor är helt olika.\r\nVillkoren är faktiskt totalt väsensskilda för de allra\r\nflesta.</pre><pre>I fråga om våldet är det av avgörande betydelse för\r\nframtiden hur ett fungerande samhälle kan byggas\r\nupp. I lika hög grad är det fråga om fattigdomen.\r\nEn stor del av Sydafrikas svarta befolkning lever ju\r\ni fattigdom. Sverige, som är ett jämförelsevis rikt\r\nland, har att även fortsättningsvis ge stöd till\r\nförmån för den sociala och ekonomiska\r\nutvecklingen i Sydafrika.</pre><pre>I det sammanhanget kommer våra investeringar\r\noch våra möjligheter när det gäller svenska företag\r\natt vara en bidragande faktor när processen väl är\r\navslutad. Jag tänker då på detta med övergångsråd,\r\ndemokratisk författning och demokratiska val. I\r\nden processen behövs ANC, vars villkor så totalt\r\nskiljer sig från de vita partiernas att det är\r\nnödvändigt att vi från svensk sida också framöver\r\nhar ett stöd till ANC. Så får det vara tills vi hittar\r\nnya former för stöd till den sociala och ekonomiska\r\nutvecklingen.</pre><pre>Det är nämnda solidaritet som jag efterlyser hos\r\nKarin Falkmer. Jag har väldigt svårt att finna något\r\nuttryck för den. Karin Falkmer går ju emot en på\r\ndessa punkter i övrigt enig riksdag.</pre><pre>Anf. 14  KARIN FALKMER (m) replik:</pre><pre>Fru talman! Jag går in i den här debatten, därför att\r\njag är fullständigt övertygad om att jag har rätt.</pre><pre>Jag har varit i Sydafrika i 14 dagar och träffade då\r\nen mängd människor från olika områden i\r\nsamhället, från olika organisationer och partier,\r\nfrån kyrkor, från företag osv. Jag lyssnade på alla.\r\nMen de enda som sade till oss som var där nere att\r\nbehålla sanktionerna var ANC och de som är direkt\r\nlierade med ANC. Övriga sade: Häv sanktionerna!\r\nLåt era företag komma till vårt land! Hjälp oss att\r\nbygga upp landets ekonomi! Och hjälp oss att\r\ngenom era företag se till att bostads- och\r\nlevnadsförhållandena för en majoritet av de svarta\r\nblir bättre!</pre><pre>För detta krävs det direkta insatser från olika\r\nföretags sida samt en stabilare ekonomi och\r\nsituation i landet. Återigen är det våldet som jag\r\ntänker på. För att våldet effektivt skall kunna\r\nmotarbetas måste Sydafrikas ekonomi bli bättre.\r\nDe svarta måste känna att de får det bättre.</pre><pre>Apartheidsystemet är borta. Men det som detta\r\nupprörande system åstadkommit finns kvar. Det är\r\nju följderna av apartheid som märks när man reser\r\nrunt i Sydafrika och besöker de svara kåkstäderna\r\nutanför Johannesburg, Kapstaden eller Durban. I\r\nSverige förhindrar vi nu faktiskt svensk verksamhet\r\ni landet. Detta kan inte vara en rimlig och riktig\r\npolitik om vi verkligen vill -- vilket jag tror att vi\r\ngör -- bistå Sydafrika i den utveckling som landet är\r\ninne i nu.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 15  KARL-GÖRAN BIÖRSMARK (fp)\r\nreplik:</pre><pre>Fru talman! Jag har fört den här debatten tidigare i\r\ndenna kammare med Karin Falkmer och jag vet\r\nfrån början att jag inte kommer att kunna påverka\r\neller övertyga henne vilka argument jag än kommer\r\nmed. Jag skulle ändå vilja att Karin Falkmer\r\nfunderade över ett par saker.</pre><pre>Karin Falkmer kan kanske fundera över det faktum\r\natt hon står isolerad tillsammans med Ny\r\ndemokrati. Karin Falkmer säger att hon beklagar\r\natt riksdagen nu stramar upp och korrigerar vad\r\nregeringen har gjort. Jag tycker att det är utmärkt.\r\nDet borde vara en tankeställare för Karin Falkmer\r\natt hon tillhör minoriteten tillsammans med Ny\r\ndemokrati.</pre><pre>Efter två veckors resa har Karin Falkmer format sig\r\nen uppfattning. Jag har all respekt för den här resan\r\noch för de personer som Karin Falkmer har träffat\r\noch lyssnat till. Det förvånar mig dock hur man kan\r\nundgå att träffa alla dem som har en annan\r\nuppfattning än den som delegationen kom hem och\r\nberättade om. Det är inte bara ANC som ger de här\r\nsignalerna.</pre><pre>När jag var nere i Sydafrika för någon månad sedan\r\nsade enskilda organisationer, kyrkor m.fl. det\r\nprecis motsatta till mig. De sade: Stå ut. Vi har\r\nsanktionerna. Lämna oss inte. Lägg inte ut\r\nsnubbeltråd precis när vi skall nå målsnöret.</pre><pre>Var fanns dessa människor när\r\nSydafrikadelegationen var i Sydafrika?</pre><pre>Sanktionerna har ingen betydelse, säger Karin\r\nFalkmer. Det argumentet har vi hört här i åratal.\r\nDet finns de som fortfarande förnekar att den\r\nuppkomna situationen, nu när vi ser ljuset i\r\ntunneln, beror på sanktionerna. Jag är övertygad\r\nom att vi inte hade varit där vi är i dag i\r\nutvecklingen om inte världssamfundet hade ställt\r\nupp såsom det har gjort. Jag kan bara beklaga att\r\nman i vissa fall har varit alltför snabb med att dra\r\ntillbaka sanktionerna.</pre><pre>Karin Falkmer säger att den bästa insatsen är att\r\nhäva sanktionerna. Nej, den bästa insats vi kan\r\ngöra är att lyssna och stödja de demokratiska\r\nkrafterna i Sydafrika. Det är den bästa insatsen.</pre><pre>Apartheid var dömd från början. Det är inte så att\r\ndet är först under de senaste åren som\r\napartheidsystemet är på väg ut. Från början när\r\nsystemet en gång inplanterades stod det klart att det\r\nskulle gå mot sin undergång. Frågan var hur lång tid\r\ndet skulle ta. Det har tagit alltför lång tid, mycket\r\nberoende på att sådana argument som Karin\r\nFalkmer i dag för fram har florerat.</pre><pre>Anf. 16  KARIN FALKMER (m) replik:</pre><pre>Fru talman! På en punkt delar jag helt och fullt\r\nKarl-Göran Biörsmarks inställning, nämligen att\r\napartheidsystemet var dömt från början. Det var\r\nett fullständigt omöjligt och inhumant system. Var\r\noch en i Sydafrika borde ha insett att det var dömt\r\natt misslyckas.</pre><pre>Sanktionerna har haft effekt. Men det är inte i\r\nförsta hand de sanktioner som Sverige har stått\r\nför -- handels- och investeringssanktioner -- som\r\nhar påverkat ekonomin i Sydafrika. En påverkan\r\nskedde när de ekonomiska sanktionerna kom in i\r\nbilden. När USA drog sig ur landet hamnade man i\r\nSydafrika i en situation där man isolerade sig och\r\ninförde en helt felaktig närmast planekonomisk\r\nekonomi. Man gick in för att klara sig själv. Man\r\nbyggde upp en vapenindustri så att man blev\r\nsjälvförsörjande. Man satsade på konvertering från\r\nkol till olja och på jättedyra projekt som bidrog till\r\natt försämra ekonomin i landet.</pre><pre>Den ekonomiska situationen i Sydafrika är inte bra\r\ni dag. För alla länder som säger sig vilja hjälpa till i\r\nprocessen för ett nytt Sydafrika borde det vara\r\nangeläget att vara med och se till att landets\r\nekonomi blir bättre så fort som möjligt. Det kan\r\nman bl.a. göra genom att bedriva handel och tillåta\r\nsvenska företag att ha verksamhet i Sydafrika.</pre><pre>När jag var i Sydafrika lyssnade jag på alla. Vi\r\nträffade säkerligen en heltäckande representativ\r\nskara människor. Människor inom ANC och med\r\ndem befryndade sade till oss att vi skulle behålla\r\nsanktionerna. Alla andra sade något annat. Det\r\ngäller t.ex. den katolska kyrkan och det liberala\r\npartiet som tidigare har varit för sanktionspolitik.\r\nFlera som tidgare hade varit för sanktionspolitik\r\nsade till oss att tillfället nu är kommet då ni bör\r\nändra er politik och komma hit och vara med om att\r\nbygga upp landet i stället. Jag har lyssnat till alla\r\noch dragit mina slutsatser av detta. Jag har inte bara\r\nlyssnat till ANC.</pre><pre>Anf. 17  KARL-GÖRAN BIÖRSMARK (fp)\r\nreplik:</pre><pre>Fru talman! Det skulle onekligen vara intressant att\r\ngöra en resa i Sydafrika tillsammans med Karin\r\nFalkmer och diskutera den här politiken på plats\r\noch lyssna på olika åsikter. Därefter skulle vi\r\nkomma hem och kanske kunna ha samma\r\nerfarenhet på det här området. Jag förstår inte hur\r\nman kan få så olika bilder av situationen och av hur\r\nfolk resonerar, men det är bara att konstatera att\r\ndet är så. När jag var i Sydafrika för bara någon\r\nmånad sedan fick jag en signal.</pre><pre>När Karin Falkmer var i Sydafrika för drygt ett och\r\nett halvt år sedan fick hon en annan signal. Hon\r\nkom hem till Sverige och sade i allmän eufori att nu\r\när allting klart, sanktionerna kan hävas,\r\ndemokratin är säkrad och apartheidsystemet är\r\nborta. Det är intressant att se att man trodde att det\r\nhär skulle ske förra sommaren. Det sade man i sin\r\nrapport. Man var så ivrig att man pressade fram att\r\ndet i utrikesutskottets betänkande skulle stå att\r\nregeringen skulle kunna genomföra detta under\r\nsommaren om hållpunkterna, som vi lade in i\r\nbetänkandet, skulle uppfyllas.</pre><pre>Jag trodde aldrig på det. Det var bra att vi fick med\r\nde klara signalerna om under vilka omständigheter\r\nsanktionerna skulle hävas. Precis som jag och\r\nmånga andra här i kammaren befarade inträffade\r\ndet aldrig, och det har fortfarande inte inträffat.\r\nDet är denna utveckling som gör att jag anser att\r\ndet är förödande att ha för bråttom. Det sägs att\r\nalla andra länder nu har hävt sanktionerna. Det är\r\ninte sant. USA, Canada och Australien har kvar\r\nsina sanktioner. Jag beklagar att våra nordiska\r\ngrannländer har haft för bråttom. Men som jag sade\r\ninledningsvis, fru talman, kommer Karin Falkmer\r\noch jag aldrig att nå varandra på den här punkten.</pre><pre>Anf. 18  KARIN FALKMER (m) replik:</pre><pre>Fru talman! Jag vill bara komma med en\r\nupplysning. Jag hade en avvikande mening i\r\nSydafrikadelegationens betänkande.</pre><pre>Karl-Göran Biörsmark sade att det har varit för\r\nbråttom. Nu står vi ensamma när det gäller handels-\r\noch investeringssanktioner. T.o.m. Norge har\r\nupphävt dessa sanktioner mot Sydafrika. Vi är sista\r\nslaven på vagnen.</pre><pre>Jag vill ställa några frågor till Karl-Göran\r\nBiörsmark. Tror Karl-Göran Biörsmark att det\r\nfaktum att Sverige fortfarande har kvar sanktioner\r\npå handels- och investeringsområdet påverkar\r\nbeslutsprocessen i Codesa?</pre><pre>Tror Karl-Göran Biörsmark att det faktum att\r\nNorge upphävde sina sanktioner på de här\r\nområdena påverkar demokratiseringsprocessen i\r\nCODESA? Tror Karl-Göran Biörsmark att det\r\nfaktum att Finland upphävde sina sanktioner på\r\nhandels- och investeringsområdet påverkar\r\ndemokratiseringsprocessen i CODESA? Tror Karl-\r\nGöran Biörsmark att det faktum att Danmark har\r\nupphävt sina sanktioner mot Sydafrika påverkar\r\ndemokratiseringsprocessen i CODESA?</pre><pre>Talmannen anmälde att Karl-Göran Biörsmark\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 19  PIERRE SCHORI (s):</pre><pre>Fru talman! Man kan respektera Karin Falkmers\r\nuppfattning; hon har en övertygelse, och hon är\r\närlig. Jag tror faktiskt att hon representerar sitt\r\nparti i det här avseendet, så på det viset är hon ärlig.\r\nMen det hon säger är ju inte rätt för den skull.</pre><pre>Moderaterna argumenterar med övertygelse och\r\nhetta i Sydafrikadebatten när det gäller att försvara\r\nde svenska företagens rätt. Men lidelsen för den\r\nsom kämpar för demokrati och frihet lyser med sin\r\nfrånvaro. Apartheid är inte dött. Apartheid är\r\nfortfarande ett system av institutionaliserad ondska\r\nsom dagligen kräver sina offer i form av undernärda\r\nbarn, poliser som skjuter civila, torterade\r\nmänniskor, människor som hängs. Apartheid\r\nkommer inte att vara dött förrän vi fått en\r\nkonstituerande församling som lägger grunden till\r\nen fri demokratisk författning som i sin tur leder till\r\nallmänna demokratiska val där ANC och deras\r\nbefryndade sopar bort resterna av den konservativa\r\ndiktatur som vi haft i Sydafrika.</pre><pre>Många har varit i Sydafrika på sistone. Ibland hör\r\nman det man vill höra. Men när man hör på den vita\r\nregimens företrädare, som flera av oss kunde göra\r\nför några månader sedan, märker man hur skakade\r\nde är. De märker att marken gungar under deras\r\nfötter och de säger att sanktionerna har haft effekt.\r\nDet ser man också på samhället. Det är mycket som\r\nfattas där som borde vara på plats. Det kommer på\r\nplats först när demokratin är fullödig, när alla har\r\nrösträtt och alla människor är lika värda.</pre><pre>ANC och sydafrikanerna i stort behöver inte våra\r\nråd om privatisering, avreglering och\r\nsystemskiften. De vet vad som skall göras. De har\r\nkämpat i 80 år -- offrat och dött, gått i exil i\r\nunderjorden, torterats och fängslats -- för sin kamp\r\nför frihet och demokrati. De behöver inte några\r\nråd -- särskilt inte från dem som aldrig har lyft ett\r\nfinger för att hjälpa dem.</pre><pre>Oliver Tambo sade strax innan han dog för en\r\nmånad sedan att vår största uppgift blir nu, när\r\ndemokratin kommer att införas till följd av vår\r\nlånga kamp, att befria de vita från deras rädsla för\r\ndemokrati.</pre><pre>I detta anförande instämde Karl-Erik Svartberg (s).</pre><pre>Anf. 20  KARIN FALKMER (m):</pre><pre>Fru talman! Pierre Schori har till viss del rätt i det\r\nhan sade i inledningen. Men apartheidsystemet\r\nsom sådant är borta. Det är följderna av det\r\ninhumana projektet som Sydafrika kommer att leva\r\nmed under lång tid. De levnadsvillkor som de\r\nsvarta lever under botar man inte från en dag till en\r\nannan. För det krävs att landets ekonomi kommer\r\npå fötter. När det gäller att\r\ndemokratiseringsprocessen skall fortskrida är jag\r\nockså enig med Pierre Schori. Men vi ser nog litet\r\nolika på frågan om sanktionerna och deras effekter.\r\nDe sanktioner -- handelssanktioner och\r\ninvesteringssanktioner -- som vi har haft och har,\r\nåtminstone på papperet, har inte haft någon större\r\neffekt i Sydafrika.</pre><pre>I Sydafrika finns ett utbud av varor som står i nivå\r\nmed vilket västerländskt land som helst. Någon\r\nbegränsning när det gäller handel har det alltså\r\negentligen inte varit.</pre><pre>Det finns en bilpark som är modern och i nivå med\r\nden vi ser på gatorna här i Stockholm. Skillnaden är\r\nbara att man inte har några Volvo eller Saab i\r\nSydafrika. Det är de tyska och japanska bilmärkena\r\nsom man ser på gatorna i städerna i Sydafrika. De\r\nproduceras lokalt. Det finns åtta bilfabriker som\r\nlicenstillverkar bilar i Sydafrika.</pre><pre>Våra svenska företags verksamhet har till en del\r\ntagits över av sydafrikanska företags verksamhet.\r\nAtlas Copcos produkter t.ex. tillverkas av\r\nsydafrikanska företag. Dessa produkter\r\nkonkurrerar sedan på världsmarknaden med våra\r\nföretags produkter. Det är en effekt av vår\r\nsanktionspolitik. En annan effekt är att många\r\nsvarta som har arbetat i svenska företag förlorar\r\nsina jobb. Det är beklagligt eftersom de svenska\r\nföretagen, med sina traditioner när det gäller att\r\ndriva företag, faktiskt har haft mycket positivt att\r\ntillföra när det gäller exempelvis\r\narbetsmarknadspolitik.</pre><pre>De sanktioner som har påverkat Sydafrika och som\r\nhar medverkat till att knäcka landet ekonomiskt är\r\ni första hand de ekonomiska sanktionerna.</pre><pre>Anf. 21  PIERRE SCHORI (s):</pre><pre>Fru talman! Jag hyser all respekt för Volvo och\r\nSaab, men det är inte de som kommer att\r\ngenomföra demokratin i Sydafrika. Det blir allt\r\ntydligare var Karin Falkmer och hennes parti lägger\r\nsitt engagemang: Det är de svenska företagen som\r\ngäller. Vi har inte hört någonting om kampen för\r\ndemokratin.</pre><pre>Karin Falkmer ställde ett antal frågor till Karl-\r\nGöran Biörsmark som han inte kunde besvara\r\neftersom han inte hade rätt till det. Historien\r\nkommer att ge svaret, när apartheid, denna\r\nkonservativa extrema diktatur, äntligen försvinner.\r\nDå kommer man att få svar på vilka det var som\r\nfrån början stödde kampen för demokrati och\r\nfrihet, trots att det handlar om ett land långt borta.\r\nVilka var det som först på slutet engagerade sig?\r\nFör vad engagerade de sig? Jo, för Volvo och Saab.</pre><pre>Anf. 22  GÖRAN LENNMARKER (m):</pre><pre>Fru talman! Jag vill kommentera det som Pierre\r\nSchori berörde sist, nämligen frågan, om Sydafrika\r\ni framtiden kommer att behöva råd och hjälp vad\r\ndet gäller uppläggningen av den framtida politiken.\r\nJag tror att det är oerhört viktigt. Det finns många\r\nlärdomar att dra för en demokratisk regering i\r\nSydafrika av systemskiften av olika slag. Det är en\r\nrik erfarenhet som nu växer fram i Central- och\r\nÖsteuropa som kommer att bli av stor betydelse för\r\nSydafrika eftersom man i stor utsträckning skall\r\nbryta ned samma strukturer som har funnits i\r\nÖsteuropa. Jag kan säga att när jag i mina\r\növerläggningar med Ramaphosa har betonat\r\nmarknadsekonomin och vikten av att vid ett\r\nsystemskifte snabbt slå sönder de gamla\r\nregleringsstrukturerna har det väckt ett påfallande\r\nintresse.</pre><pre>Det har funnits en afrikansk tradition av utveckling\r\ni rakt motsatt riktning. Därför finns det en risk --\r\noch det var man uppmärksam på -- att man, när\r\nman har vunnit den politiska makten, använder den\r\nför att styra ekonomin på ett slags inverterat sätt\r\njämfört med hur man gjorde under apartheidtiden,\r\ndvs. att man använder den som ett\r\nregleringsinstrument och tror att man kommer\r\nfram den vägen.</pre><pre>Sydafrika behöver snabb tillväxt. Jag tror att det är\r\ndet absolut viktigaste för att demokratin skall\r\nsäkras när man väl har fått den på plats. Om man\r\nskulle få en demokratisering som inte motsvaras av\r\nen välståndsökning ute i de svarta kåkstäderna\r\nkommer demokratin att sitta löst. Det finns redan\r\nen betydande otålighet. Man vill se att den här\r\nprocessen ger resultat för var och en. Därför är just\r\ndet ekonomiska systemskiftet så oerhört centralt i\r\nSydafrika. Många goda krafter kan ge råd. Vi\r\nsvenskar kan kanske inte ge råd, eftersom vi inte\r\nhar genomgått en sådan utveckling. Men jag kan\r\ntänka mig att Jeltsin, Balcerowicz och andra som\r\nhar denna erfarenhet kan ge värdefulla råd.</pre><pre>Det är faktiskt en chockterapi som behövs. 40 % är\r\narbetslösa, och ekonomin är totalt förödande för\r\nmajoriteten av landets befolkning. Då är en snabb\r\nekonomisk omvandling oundgängligt nödvändig.\r\nAnnars kommer den demokratiska processen inte\r\natt bli särskilt långvarig.</pre><pre>Anf. 23  KARIN FALKMER (m):</pre><pre>Fru talman! Göran Lennmarker förekom mig litet.\r\nApartheidpolitiken under den tidigare regimen i\r\nSydafrika kännetecknades ju av en reglerad\r\nekonomi. Det har varit en protektionism utåt, som\r\nhar medfört att ekonomin i Sydafrika har blivit så\r\ndålig och urusel, som jag sade i ett tidigare inlägg.</pre><pre>Det behövs ett nytt system. Det räcker inte bara\r\nmed att apartheidpolitiken kommer bort från\r\nkartan. Det måste också bli en utveckling mot\r\ndemokrati och marknadsekonomi.</pre><pre>Det som är viktigt för den stora majoriteten av\r\nbefolkningen är ju att man får bättre levnadsvillkor.\r\nDet får man om det blir tillväxt och bättre ekonomi\r\ni landet. Det är en förutsättning för detta. Ur den\r\naspekten är det viktigt att vi i Sverige häver\r\nsanktionerna och tillåter våra företag att medverka\r\ni en uppbyggnad av det nya Sydafrika, en\r\nuppbyggnad som jag hoppas att vi alla stöder.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 §  Säkerhet och nedrustning</pre><pre>Föredrogs</pre><pre>utrikesutskottets betänkande</pre><pre>1992/93:UU19 Säkerhet och nedrustning (prop.\r\n1992/93:100 delvis).</pre><pre>Anf. 24  MAJ BRITT THEORIN (s):</pre><pre>Fru talman! Det sägs ofta att det kalla kriget är slut.\r\nI den meningen att tvåblockssystemet är uppbrutet,\r\nSovjetunionen är upplöst och muren har försvunnit\r\när det sant. Men fortfarande finns viktiga\r\ndimensioner av kallt krig kvar: fiendebilder,\r\nupprustning, massförstörelsevapen och offensiva\r\nkonventionella vapen.</pre><pre>Det kalla krigets s.k. ordning har ersatts av en\r\nmycket mer komplicerad situation, som ställer oss\r\ninför nya utmaningar och krav på nya metoder. Då\r\ntrodde man att freden kunde skapas med våldets\r\nmedel, och då trodde man på avskräckning. Nu blir\r\nvårt huvudproblem att lära oss att lösa konflikter i\r\nstället för att låsa fast dem. Det ''gamla'' spelets\r\nregler fungerar inte i de nya konflikterna i f.d.\r\nJugoslavien och Sovjetunionen. Det rör sig om krig\r\noch inbördeskrig som inte kan avskräckas och där\r\nmilitära motåtgärder riskerar att skapa vida större\r\nproblem. I stället behövs en medvetenhet om\r\nkonflikter som sådana, deras psykologi och\r\nkulturella dimensioner, om förhandling, medling,\r\nskiljedom, förlikning och våldsförebyggande\r\nåtgärder.</pre><pre>Klarar vi inte detta i tid gäller olika typer av civila\r\noch militära fredsbevarande åtgärder, såsom\r\növervakning av vapenvila och buffertzoner.\r\nSamtidigt måste man sätta in fredsskapande\r\nåtgärder, som förhandling, skiljedom och medling,\r\ntillsammans med fredsbyggande åtgärder, dvs.\r\nförsoning och gemensamma utvecklingsprojekt\r\nsom motverkar orsakerna till våldet.</pre><pre>Vi socialdemokrater menar att detta kan och måste\r\nutvecklas till en sammanhängande politik. Vi har i\r\ntvå partimotioner U404 och U409 utvecklat våra\r\nsynpunkter och presenterat en politik för fred och\r\nnedrustning. I tio reservationer har vi särskilt\r\nmarkerat områden där vi skiljer oss från den\r\nborgerliga majoriteten. För att spara riksdagens tid\r\nnöjer jag mig med att yrka bifall till reservationerna\r\nl, 5, 6, 7, 8 och 9.</pre><pre>Vi är på vissa områden överens, t.ex. när det gäller\r\nfrågan om ett fullständigt stopp för alla\r\nkärnvapenprov. Vi ser det som positivt att\r\nregeringen har för avsikt att på nytt lägga fram\r\nförslaget till avtalstext från l99l, med en viss\r\nrevidering. Jag vill gärna här på nytt med\r\ntillfredsställelse notera att regeringen avvisar varje\r\ntanke på att tillåta provsprängningar på under l 000\r\nton trotyl, något som framför allt militära kretsar i\r\nUSA och Frankrike för fram.</pre><pre>Däremot föreligger det uppenbart bristande\r\nkommunikation mellan utskottets borgerliga\r\nmajoritet och Utrikesdepartementet i en annan\r\nfråga där utskottet är överens, nämligen frågan om\r\nde medicinska och miljömässiga effekterna av\r\nkärnvapen. Utskottet säger enigt att det är\r\nangeläget att de medicinska och miljömässiga\r\neffekterna noggrant undersöks och förutsätter att\r\nregeringen aktivt deltar i den fortsatta\r\ninternationella diskussionen och tar egna initiativ.</pre><pre>Regeringens agerande i förra veckan ger mot denna\r\nbakgrund mycket i övrigt att önska. Visserligen var\r\nregeringen aktiv men inte på det sättet som\r\nutskottet hade förväntat sig. Och riksdagen\r\nkommer i dag att fatta beslut om detta. Då\r\nbehandlades i Världshälsoorganisationen på nytt\r\nfrågan om kärnvapenanvändningens laglighet mot\r\nbakgrund av de medicinska och miljömässiga\r\nkonsekvenserna av kärnvapen. Sverige ställde sig\r\ndå, förunderligt nog, på kärnvapenmakternas sida,\r\ntill stor förvåning för tredje världens länder. Denna\r\nSveriges medverkan på kärnvapenmakternas sida\r\nhjälpte emellertid inte. Med klar majoritet beslöt\r\nVärldshälsoorganisationen att ett uttalande från\r\nInternationella domstolen skulle begäras. Och jag\r\nutgår från att regeringen efter dagens beslut\r\növerger stödet för kärnvapenmakterna och\r\nfortsätter att föra den traditionella svenska\r\npolitiken mot kärnvapen.</pre><pre>I reservation l tar vi upp Sveriges agerande vid\r\nnationella och internationella konflikter och frågan\r\nom ett svenskt konfliktinstitut. Det finns uppenbart\r\nbåde utrymme för och behov av ett initiativ, som\r\nkan utveckla kompetens och resurser för betydande\r\nsvenska insatser i fråga om förhandling, medling\r\noch försoning i sådana konflikter. I kraft av sin\r\nhistoria och traditonella ställning i det\r\ninternationella samfundet har Sverige ovanligt\r\ngoda förutsättningar att spela en särskild roll i dessa\r\navseenden.</pre><pre>Riksdagen har vid flera tillfällen -- bl.a. med\r\nanledning av socialdemokratiska och\r\nfolkpartistiska motioner -- uttalat sig för tanken på\r\nett svenskt konfliktinstitut. Trots riksdagens\r\nuttalade förväntningar om initativ och förslag från\r\nregeringen har sådana saknats hittills. Enligt vår\r\nmening bör en utredning snarast tillsättas med\r\nuppgift att fördjupa analysen och föreslå former\r\noch resurser för hur svenska insatser på dessa\r\nområden skall kunna förstärkas.</pre><pre>I reservation 2 tar vi upp frågan om ett särskilt\r\nanslag för gemensam säkerhet och menar att\r\nutvecklingen i omvärlden kan förväntas ställa ett\r\nhögre krav på svenska insatser för att en global\r\nsolidaritet och säkerhet skall främjas. Det kan t.ex.\r\nhandla om civila insatser i anslutning till FN:s\r\nfredsinsatser, observatörer, förtroendeskapande\r\nåtgärder eller annat icke-militärt stöd i ESK:s regi.\r\nDessa insatser kan beröra flera olika anslag. Vi\r\nmenar att en utredning bör tillsättas med uppgift att\r\nframlägga ett samlat förslag för gemensam\r\nsäkerhet.</pre><pre>I reservation 3 tar vi upp frågan om en kärnvapenfri\r\nzon i Norden, och i motsats till den borgerliga\r\nmajoriteten menar vi att tiden är mogen för att\r\naktualisera frågan om zonen, som ett viktigt\r\nnedrustningssteg i processen mot en kärnvapenfri\r\nvärld. En enig riksdag har under en följd av år\r\nuttalat sig för en kärnvapenfri zon i Norden.\r\nSverige bör nu snarast ta initiativ till\r\nförverkligandet av en sådan zon.</pre><pre>I reservation 4 vill vi ha en översyn av den svenska\r\nutrikespolitiken som skall göras av en kommission,\r\nför att se över Sveriges internationella\r\nansvarstagande. Kommissionen bör gå djupare in\r\npå åtminstone fyra områden: gemensam säkerhet,\r\nbiståndet, Östeuropasamarbetet och\r\nflyktingpolitiken.</pre><pre>I reservation 5 tar vi upp en svensk brigad i fredens\r\ntjänst och kräver att regeringen snarast inleder\r\nplaneringen för en svensk frivillig fredsstyrka av\r\nbrigadstorlek, för fredsbevarande insatser. Denna\r\nfredsbrigad bör finansieras inom det befintliga\r\nförsvarsanslaget.</pre><pre>FN:s generalsekreterare begärde i ''Dagordning för\r\nfred'' att länderna skulle vara beredda på att snabbt\r\nställa upp i fredsbevarande operationer.\r\nUppgifterna för dessa styrkor är av såväl militär,\r\ncivil som polisiär art. På den civila sidan kan det\r\nröra sig om övervakning av att respekten för\r\nmänskliga rättigheter efterlevs, flyktinghjälp och\r\nhumanitärt bistånd, valövervakning m.m. På den\r\nmilitära sidan skulle uppgifterna, utöver de\r\ntraditionella fredsbevarande och fredsskapande,\r\nkunna gälla insatser i samband med miljö- och\r\nnaturkatastrofer. Generalsekreteraren\r\nrekommenderade att anslagen till denna\r\nverksamhet tas från försvaret, inte från\r\nUtrikesdepartementet.</pre><pre>Vi menar att man i Sverige -- likaväl som i\r\nDanmark, där man upprättar en internationell\r\nfredsstyrka, och i Norge där man utvidgar\r\nfredsberedskapsstyrkan för fredsbevarande\r\noperationer från l 330 till 2 000 man -- bör planera\r\nför en frivillig fredsstyrka finansierad över\r\nförsvarsanslaget.</pre><pre>I reservation 6 tar vi upp kärnvapen till sjöss och\r\nkräver att Sverige fortsatt skall arbeta för ett förbud\r\nmot icke-strategiska kärnvapen till sjöss. Det kalla\r\nkrigets slut har visserligen lett till att samtliga\r\nsjöbaserade taktiska kärnvapen tas bort från\r\namerikanska och ryska fartyg och placeras i land\r\noch att de två makternas ytfartyg och attackubåtar\r\nblir kärnvapenfria. Men kärnvapen kan när som\r\nhelst på nytt placeras ut, då inget internationellt\r\nförbud mot dem finns.</pre><pre>Den borgerliga majoriteten anser att den pågående\r\nminskningen av antalet kärnvapen i världen inte ger\r\nsärskilda skäl till att förbjuda dessa kärnvapen. Vi\r\ndelar inte den uppfattningen. Tvärtom menar vi att\r\njust dessa vapen snabbt bör förbjudas och inte bara\r\nföras i land.</pre><pre>I reservation 7 behandlas två av våra viktiga förslag\r\npå kärnvapenområdet, dels frågan om\r\nolagligförklarande av kärnvapen, dels frågan om\r\natt ställa alla kärnvapen under internationell\r\nkontroll.</pre><pre>Säkerheten för framtiden kan inte bygga på tillit till\r\nkärnvapen. Därför måste möjligheten till\r\nkärnvapenanvändning på lång sikt elimineras. Ett\r\nviktigt politiskt steg vore att folkrättsligt förbjuda\r\nanvändningen av kärnvapen. Redan vid FN:s 40-\r\nårsjubileum tog Olof Palme upp frågan och ansåg\r\natt ''vi bör överväga möjligheten att i internationell\r\nlag förbjuda användningen av kärnvapen''.</pre><pre>Ett steg i denna riktning vore att alla\r\nkärnvapenmakterna förband sig att inte använda\r\nkärnvapen först, något som Kina och Ryssland\r\nredan har gjort. Om alla kärnvapenmakterna\r\ngjorde likadana utfästelser skulle det i praktiken\r\nresultera i ett förbud mot användning av\r\nkärnvapen. Sådana utfästelser skulle sedan följas\r\nav en internationell överenskommelse om\r\ntotalförbud mot användning av kärnvapen. Sådana\r\nförslag har diskuterats internationellt och stöds av\r\nmånga länder och internationella organisationer,\r\nnu senast vid Radjiv Gandhi Memorial Initiative i\r\nNew Delhi för några veckor sedan.</pre><pre>Vi menar att Sverige bör framlägga förslag om icke-\r\nförsta användning, icke-användning och\r\nolagligförklarande av kärnvapenanvändning.</pre><pre>I reservation 8 tar vi upp den internationella\r\nvapenhandeln och kräver att Sverige i FN lägger\r\nfram förslag om en internationell regim för\r\nbegränsning och kontroll av den internationella\r\nvapenhandeln, inkl. vapenproduktionen.</pre><pre>Den internationella vapenhandeln har lett till en\r\nomåttlig kapprustning. Mer än någon annan\r\nkonflikt visade Gulfkriget tydligt detta. Över 80 %\r\nav Iraks vapen kom från de permanenta\r\nmedlemmarna i säkerhetsrådet. FN:s\r\ngeneralsekreterare har varnat för att\r\növerkapaciteten av vapen i den rika världen leder\r\ntill att de säljs i den tredje världen, något som också\r\nflyktingkommissariens representant med all\r\ntydlighet klargjorde för utrikesutskottet för några\r\nmånader sedan. Han berättade att vapnen flödar in\r\ni Somalia och att en Kalasjnikov kan köpas för l0\r\ndollar och en fullt utrustad stridsvagn för 2 000\r\ndollar. Afrikas Horn fortsätter på så sätt att vara en\r\nkrutdurk. Han vädjade till oss att försöka hindra\r\nvapenflödet i världen.</pre><pre>FN har beslutat om ett frivilligt register för vissa\r\ntyngre vapen. Vi menar att detta skall ses som ett\r\nförsta, men inte till fyllest, steg mot en begränsning\r\noch kontroll av den internationella vapenhandeln.\r\nVad som behövs är en internationell regim, under\r\nFN, för att kontrollera och begränsa den\r\ninternationella vapenhandeln. Den skall vara\r\nobligatorisk, omfatta både köpare och säljare och\r\nomfatta alla vapen, den militära produktionen,\r\nservice och know-how.</pre><pre>I reservation 9 behandlas militära resurser och\r\nmiljön. Sverige har varit pådrivande i dessa frågor,\r\nlett en FN-studie och arbetat fram förslag om hur\r\nmilitära resurser kan användas för att rädda och\r\nåterställa miljön. Vi menar att regeringen inte följt\r\nupp detta svenska förslag, sedermera\r\ngeneralsekreterarens, vare sig vid Riokonferensen,\r\ni generalförsamlingen eller på annat sätt. Vi anser\r\natt regeringen i Förenta nationerna aktivt bör\r\narbeta för att militära resurser kommer till\r\nanvändning så att miljön kan räddas och återställas.</pre><pre>I reservation l0 tar vi upp antipersonella landminor\r\noch kräver att regeringen bör följa det amerikanska\r\nexemplet och införa exportstopp för landminor.\r\nDessa minor sprids inte minst vid inbördeskrig. I\r\ndag finns det l00 miljoner antipersonella landminor\r\nutplacerade runt om i världen, ofta helt utan\r\nkontroll, utan minkartor och utan hänsyn till\r\ncivilbefolkningen. Dessa finns t.ex. i Afghanistan,\r\nCambodja och Somalia och ytterligare l00 miljoner\r\nantipersonella landminor finns i lager.\r\nHundratusentals människor lemlästas och dör varje\r\når på grund av dessa minor. Ofta är det barn som\r\ndrabbas. En del av dessa plastminor ser ut som\r\nleksaker och sprängs när barn plockar upp dem.\r\nAndra kräver bara trycket av l kg för att explodera.\r\nVi menar att den svenska regeringen dels bör agera\r\ninternationellt för att sanering av minor skall ske i\r\nde värst drabbade länderna, dels bör agera för en\r\nbegränsning av användandet och spridandet av\r\nlandminor.</pre><pre>Till slut: Freds- och nedrustningspolitiken är inte\r\nstatisk. I takt med de positiva förändringarna mot\r\nen kraftig såväl ensidig som förhandlad nedrustning\r\nmåste självfallet svensk freds- och\r\nnedrustningspolitik analyseras och förändras.\r\nFortfarande finns dock de flesta kärnvapen,\r\nkonventionella vapen och också kemiska vapen\r\nkvar, varför huvuddragen i en aktiv svensk\r\nnedrustningspolitik fortfarande bör kvarstå.</pre><pre>Anf. 25  JAN JENNEHAG (v):</pre><pre>Fru talman! Väpnade konflikter lär vi få se i\r\nframtiden, liksom vi har sett under historien. Vi\r\nkommer naturligtvis också att veta någorlunda var\r\ndessa konflikter kommer att uppträda. Enbart i\r\nEuropa finns ett sjuttiotal konflikthärdar. Alla\r\nkommer naturligtvis inte att övergå i väpnat våld.</pre><pre>Om vi tittar på historien och försöker lära av vad\r\nsom nu händer i det forna Jugoslavien, kan vi\r\nkonstatera att fredsforskare i många sammanhang\r\nunder lång tid har varnat för konfliktriskerna i\r\nsamband med Jugoslaviens upplösning. Den\r\nblodiga tragedin i Bosnien får inte upprepas på\r\nandra håll. Det är lätt att säga, men så länge vi inte\r\nutnyttjar de möjligheter att undersöka, utreda och\r\nforska kring de latenta konfliktorsakerna, skall vi\r\ninte bli förvånade om vår praktiska politik slår slint.</pre><pre>Vänsterpartiet har föreslagit att Sverige skall ta\r\ninitiativ till en studie om vilka insatser som behövs\r\nför att undanröja latenta konfliktorsaker, och en\r\nsådan studie bör leda till någon form av\r\nkonfliktförebyggande givarmöte.</pre><pre>Utskottet säger i betänkandet att detta i och för sig\r\när riktigt. En mängd forsknings- och\r\nutredningsinsatser är redan på gång. Olika\r\nforskningsinstitutioner i landet och i Europa\r\narbetar i ungefär samma riktning.</pre><pre>Utskottet säger att det ''finns anledning att förmoda\r\natt de forskningsresultat som framkommer i många\r\nfall kan vara av relevans för utrikesförvaltningen''.\r\nDet är mycket elegant formulerat, men samtidigt\r\nuttrycker det en oförståelse för själva idén att rikta\r\nforskning och att göra den direkt tillämplig i\r\nkonfliktlösande arbete.</pre><pre>Det kan alltså inte vara så att ett antal\r\nospecificerade insatser så att säga skall spillas över\r\ntill en verksamhet som på något sätt, genom\r\nslumpens medverkan, skall lösa de våldskonflikter\r\nsom förekommer.</pre><pre>I tanken om ett svenskt initiativ till sådana här\r\nstudier finns det ett allmänt välvilligt\r\nförhållningssätt, men så länge vi inte tar till vara\r\noch gör allvar av idén att rikta forskningsinsatser\r\nmot detta område, kommer vi gång på gång även i\r\nframtiden att konstatera att vi borde ha gjort\r\nnågonting men struntade i det.</pre><pre>Svensk säkerhetspolitik har utsatts för en\r\nomvärdering och en glidning i vår uppfattning om\r\nvad som är en fredsbevarande inställning från\r\nSveriges sida. Detta har naturligtvis sin grund i\r\nförändringarna i Europa, och avsikten är att det\r\nskall bli möjligt för oss att ingå i Europeiska\r\nunionen.</pre><pre>Utskottsmajoriteten menar att svensk\r\nsäkerhetspolitik inte kan vara fix och färdig för evig\r\ntid; den utsätts liksom alla andra förhållanden för\r\nförändringar. Självfallet är det så.</pre><pre>Den traditionella svenska alliansfriheten, syftande\r\ntill neutralitet i krig, har haft just den flexibiliteten\r\noch gjort det möjligt för Sverige att i olika\r\nsammanhang under historiens skiften hålla en linje\r\nsom har verkat fredsbevarande. Den har inte bara\r\nvarit till gagn för oss själva, utan den har också\r\nkunnat ge verktyg och möjligheter för en utveckling\r\ni stort.</pre><pre>Vänsterpartiet anser som bekant att den svenska\r\nsäkerhetspolitiken inte skall bygga på medlemskap\r\ni Europeiska unionen. Neutralitetspolitiken skall\r\nupprätthållas med alliansfrihet i fred, syftande till\r\nneutralitet i krig. Det är bara ett kollektivt\r\nsäkerhetssystem som omfattar hela Europa som\r\nkan ge stabilitet i det nya Europa, och det organet\r\nheter för närvarande ESK.</pre><pre>Det här kommer naturligtvis, om vår glidning i den\r\ntraditionella politiken fortgår, att minska Sveriges\r\nmöjligheter att föra en politik i ett vidare\r\nsammanhang.</pre><pre>Örlogsbesök och kärnvapen till sjöss diskuteras i\r\nprincip årligen i Sveriges riksdag. Sjöburna\r\nkärnvapen finns kvar. Huruvida sådana vapen\r\nmedförs vid besök av utländska örlogsfartyg i\r\nsvenska hamnar får vi inte veta. Vi förutsätter att\r\nbesökare följer svensk lag. Den besökande staten\r\navkrävs inga garantier.</pre><pre>Detta medför naturligtvis att den\r\nbesöksverksamhet som vi i Sverige anser vara en\r\ndel i ett större och viktigt mönster innehåller ett\r\nosäkerhetsmoment. Jag är mycket tveksam till om\r\ndenna typ av militärt utbyte verkligen ökar\r\nförtroendet mellan länder. Om vi återigen tittar på\r\nhistorien, finner vi mängder av exempel på stater\r\nsom intill dagen före en konflikts utbrott har sysslat\r\nmed den typen av utbyte.</pre><pre>Jag tror att örlogsbesök som en del i\r\nförtroendeskapande åtgärder är någonting som har\r\nhaft en propagandistisk innebörd, som inte har haft\r\nnågon kontakt med verkligheten. Det är mycket\r\ntveksamt om det utgör något väsentligt element i\r\nvårt arbete för fred och nedrustning.</pre><pre>Den inställningen att ett villkor för att örlogsbesök\r\nskall få göras i svenska hamnar är att man ger en\r\nutfästelse om att man inte har kärnvapen ombord\r\nskulle, med utgångspunkt från svensk tradition och\r\nhur Sverige har uppfattats i de här sammanhangen,\r\nnaturligtvis inte ses som något uppseendeväckande,\r\nutan snarare som en bekräftelse på att vi menar\r\nallvar med kravet på ansvar för hur man uppträder\r\nmed sådana här vapen.</pre><pre>Detta bör vara möjligt. Regeringen bör i ESK ta\r\ninitiativ till en överenskommelse för att det skall\r\nkunna bli ett vidare mönster. Intill det har skett bör\r\nSverige på eget initiativ verka för att förbjuda\r\nbesök där man inte klart deklarerar detta.</pre><pre>Fru talman! Jag står självfallet bakom\r\nVänsterpartiets uppfattningar om säkerhet och\r\nnedrustning som de uttrycks i våra motioner. I fråga\r\nom detta betänkande nöjer jag mig med att yrka\r\nbifall till Bertil Måbrinks meningsyttring när det\r\ngäller mom. 11 och 16.</pre><pre>Anf. 26  DANIEL TARSCHYS (fp):</pre><pre>Fru talman! Efter det kalla krigets slut lever Sverige\r\ni en radikalt ny säkerhetsmiljö. Det har gjort det\r\nangeläget för oss att söka förankra vår trygghet i en\r\nbred säkerhetspolitik. I den ingår ett starkt försvar.\r\nI den ingår en strävan att söka utveckla mekanismer\r\nför gemensam säkerhet, genom ett vidare\r\nsamarbete med vår omvärld. I den ingår självfallet\r\nockså mycket målmedvetna strävanden efter\r\nnedrustning.</pre><pre>I det här betänkandet behandlas huvudsakligen\r\nmotioner om nedrustningssträvanden. På det\r\nområdet råder relativt små åsiktsskillnader i\r\nutskottet. Vi ställer alla upp bakom en aktiv svensk\r\nnedrustningspolitik. De reservationer som har\r\navgivits är huvudsakligen markeringar från\r\nSocialdemokraternas sida av att regeringen kunde\r\ngöra mera på områden där regeringen redan är\r\nmycket aktiv.</pre><pre>Flertalet reservationer avspeglar inga\r\nåsiktsskillnader i sak. På några punkter har vi olika\r\nuppfattningar om metoder. Socialdemokraterna\r\nönskar tillsätta en stor kommission som skall utreda\r\nall svensk utrikespolitik, all svensk biståndspolitik,\r\nallt svenskt östbistånd och all svensk flyktingpolitik\r\ni ett sammanhang. Det har föresvävat majoriteten\r\natt detta är en olycklig form för att ta itu med dessa\r\nmycket stora och viktiga frågor, och vi tror att det\r\ninte skulle vara meningsfullt att ha en utredning\r\nmed så stort mandat.</pre><pre>En av reservationerna föranleder mig att höja ett\r\nögonbryn, och det är reservation nr 2. Där föreslår\r\nSocialdemokraterna ett nytt anslag för gemensam\r\nsäkerhet som skall finansiera svenska FN-styrkor.</pre><pre>I budgetbehandlingen nyligen tog vi upp den\r\nfrågan. Regeringen föreslog ett höjt anslag just för\r\nsvenska FN-styrkor. Socialdemokraterna önskade\r\ndäremot spara på den posten och minskade\r\nanslaget med 50 miljoner kronor i sitt\r\nbudgetalternativ. Det är inte särskilt tilltalande att\r\nman i budgeten försöker minska anslaget för ett\r\nvisst ändamål och sedan återkommer med en\r\nreservation om att inrätta ett nytt anslag för samma\r\nändamål. Det är trots allt pengarna som räknas, om\r\nman skall försöka bedöma vilket allvar som ligger\r\nbakom orden i sådana här viktiga frågor.</pre><pre>Jag vill, fru talman, yrka avslag på de\r\nsocialdemokratiska reservationerna.</pre><pre>Till Jan Jennehag vill jag gärna säga att jag delar\r\nhans uppfattning att forskning om\r\nkonfliktförebyggande metoder är utomordentligt\r\nviktig. Vi har också i Sverige en relativt omfattande\r\nforskning på det här området. Vi har institutioner\r\nför freds- och konfliktforskning. Vi har en del\r\nfristående forskningsinstitut som får stöd via\r\nUtrikesdepartementet. Vi har SIPRI, Stockholms\r\nfredsforskningsinstitut. Vi har också ett nytt anslag,\r\nsom vi behandlade i budgeten helt nyligen.\r\nRegeringen vill satsa mer pengar på\r\nsäkerhetspolitiska studier, ett förslag som tyvärr\r\ninte fick stöd här i riksdagen hos valda delar av\r\noppositionen.</pre><pre></pre><pre>Jag delar helt uppfattningen att detta är ett viktigt\r\nområde. Men jag skulle vilja påstå att det redan i\r\ndag görs stora och värdefulla insatser på det\r\nområdet. Här råder alltså inte någon skillnad i sak\r\nmellan regeringssidan och Vänsterpartiet.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 27  MAJ BRITT THEORIN (s) replik:</pre><pre>Herr talman! Det var intressant att höra\r\nutrikesutskottets värderade ordförande tala om att\r\nden borgerliga majoriteten står helt bakom en aktiv\r\nsvensk nedrustningspolitik. Det hade kanske varit\r\npå sin plats om regeringen hade presenterat en\r\nsådan.</pre><pre>Anledningen till att vi har den här debatten i dag\r\när just att Socialdemokraterna har presenterat ett\r\nfullständigt program för en svensk\r\nnedrustningspolitik. Det återfanns inte i\r\nregeringens proposition. Inte ens ordet nedrustning\r\nfanns. Intresset för den aktiva svenska\r\nnedrustningspolitiken har i vart fall inte redovisats\r\nav regeringen förrän vi från socialdemokratiskt håll\r\ntog upp frågorna i en motion. Jag hoppas att det\r\nintresse som deklarerats av utrikesutskottets\r\nordförande också leder till att vi vid nästa\r\nproposition får en deklarerad svensk\r\nregeringspolitik på det här området.</pre><pre>Även om Sveriges riksdag i mångt och mycket har\r\nvarit enig i de här frågorna under årens lopp -- dvs.\r\nalla partier utom Moderaterna har stått bakom en\r\naktiv svensk nedrustningspolitik -- vore det bra om\r\nregeringen presenterade sin politik. Nu råkar det\r\nvara Moderaterna som styr området. Det kanske är\r\nförklaringen till att vi inte får veta någonting, utan\r\nfår pressa fram ståndpunkterna från regeringen.</pre><pre>Jag vill gärna säga något om konfliktinstitutet,\r\neftersom det faktiskt är vi som har tagit upp frågan\r\nom ett svenskt konfliktinstitut den här gången.\r\nTidigare har vi varit flera som har drivit på. Jag\r\nskall i ärlighetens namn säga att det inte bara är den\r\nborgerliga regeringen som har varit mycket svag i\r\nsitt agerande, utan dessförinnan även den\r\nsocialdemokratiska. Men riksdagen har gjort\r\nalldeles klara uttalanden och önskemål om att man\r\nvill ha ett förslag från regeringen.</pre><pre>Det pågår naturligtvis en hel del. Där har Daniel\r\nTarschys rätt. Freds- och konfliktinstitutet i\r\nUppsala gör ett stort jobb. TFF i Lund gör ett stort\r\njobb. Inte minst, skulle jag vilja säga, har de fått\r\nett starkt internationellt renommé för sitt mångåriga\r\noch mycket systematiska arbete i Jugoslavien och\r\nmed krisen där.</pre><pre>Det vi efterlyser är att det inte bara skall sitta en\r\ngrupp här och en grupp där som skall kunna tycka\r\ntill och som, när de får förfrågan, skall kunna ställa\r\nupp och hjälpa till att lösa konflikterna. Vi vill ha\r\nen sammanhållen svensk poliltik på det här\r\nområdet. Då är det inte bara fråga om forskning.\r\nDet är fråga om att utforma modellerna för och\r\nbestämma sig för vilket anslag man vill ge ett sådant\r\nkonfliktinstitut.</pre><pre>Var det sedan skall ligga måste vara regeringen fritt\r\noch obetaget att försöka plocka fram. Men det finns\r\nuppenbarligen ett behov, både inom ESK-\r\nprocessen och i övrigt i världen, att man med den\r\ntraditionella svenska konfliktlösningsmetoden\r\narbetar på detta och ser hur Sverige skulle kunna\r\nbidra till den processen i världen.</pre><pre>Anf. 28  DANIEL TARSCHYS (fp) replik:</pre><pre>Herr talman! Maj Britt Theorin är besviken över att\r\nregeringen inte har kommit till riksdagen med en\r\nnedrustningspolitik. Det kan möjligen bero på att\r\nregeringen gör den bedömningen att det inte är i\r\nriksdagen som en sådan politik skall bedrivas, utan\r\ni internationella organ. Det är självfallet vid\r\nnedrustningskonferensen i Genève, i FN:s\r\nnedrustningskommitté och i alla möjliga andra\r\ninternationella sammanhang som vi skall driva\r\nnedrustningspolitik. Det gör också regeringen, en\r\nmycket aktiv sådan.</pre><pre>Det är fullkomligt möjligt för Maj Britt Theorin att\r\nta del av alla de initiativ som tas på olika håll.\r\nSummerar man allt det som regeringen har\r\nåstadkommit är det en utmärkt aktiv\r\nnedrustningspolitik. Jag vill tillbakavisa påståendet\r\natt det skulle råda passivitet och att man inte med\r\ntillräckligt stort allvar skulle gå in för att fullfölja\r\ndet mångåriga svenska arbete som har bedrivits på\r\ndet här området.</pre><pre>Anf. 29  MAJ BRITT THEORIN (s) replik:</pre><pre>Herr talman! Detta var en synnerligen förunderlig\r\nreplik från utrikesutskottets ordförande. Är det\r\ninte riksdagen som skall var med och forma och\r\nfatta beslut om den svenska nedrustningspolitiken,\r\nvad är då riksdagens uppgift? Det är naturligtvis\r\nriksdagen som talar om för regeringen vad man\r\nanser är centralt och viktigt. Om regeringen har\r\nambitioner är det regeringens uppgift att redovisa\r\ndem till riksdagen och få dem godkända därifrån.</pre><pre>Nej, tyvärr, Daniel Tarschys, det vore för mycket\r\nsagt att den här regeringen driver en aktiv\r\nnedrustningspolitik. Det har jag tillräckligt lång\r\nerfarenhet för att kunna säga.</pre><pre>I Förenta nationerna har inställningen totalt\r\nförändrats från svensk sida. FN har över huvud\r\ntaget förlorat intresse för den här regeringen. Det\r\när där man i första hand samlar en bred\r\ninternationell majoritet för de olika förslagen inom\r\nnedrustningsområdet. Nedrustningskonferensen i\r\nGenève är ett slags verkställande organ. Där finns\r\nockså Sverige med, tack och lov. Där har Sverige\r\nvarit med från början och varit mycket aktivt och\r\npådrivande.</pre><pre>Men det dröjde ganska länge innan vi fick\r\nklarsignal från den här regeringen om att man\r\nfaktiskt hade för avsikt att fortsätta den aktiva\r\npolitiken för ett provstopp. Vi fick tvinga fram det\r\ni en debatt i den här kammaren för knappt ett år\r\nsedan. Dessförinnan var man på väg att överge den\r\ntraditionella svenska politiken.</pre><pre>Det är självklart att riksdagen skall diskutera de här\r\nfrågorna. Det är självklart att regeringen borde\r\npresentera vad den har för avsikter på det ena eller\r\ndet andra området. Det enda vi hittills har fått fram\r\när att regeringen säger att spridningsfrågorna är de\r\nviktiga. Där vill man engagera sig. I övrigt är det\r\nen följsamhet i nästan alla delar i FN till vad EG-\r\nländerna säger, dvs. Sverige bedriver en politik som\r\när mycket starkare återhållsam än tidigare.</pre><pre>Sverige har haft ett internationellt anseende för att\r\nvara pådrivande i freds- och nedrustningsfrågorna.\r\nDet var inte utan skäl som jag pekade på vad den\r\nsvenska regeringen gjorde vid WHO i förra veckan.\r\nDär ställde man sig på kärnvapenmakternas sida\r\noch ställde inte upp på traditionell svensk politik,\r\nnämligen att ifrågasätta kärnvapen. Det är\r\nförunderligt. Jag hoppas att det var ett misstag och\r\natt riksdagens beslut i dag leder till att regeringen\r\nföljer den politik som riksdagen lägger fast.</pre><pre>Anf. 30  DANIEL TARSCHYS (fp) replik:</pre><pre>Herr talman! Maj Britt Theorin låtsas vara\r\növerraskad över att utrikespolitik bedrivs utrikes.\r\nMen det är faktiskt på det internationella planet\r\nsom man har anledning att ta olika\r\nnedrustningsinitiativ. Det vet också Maj Britt\r\nTheorin. Även i de socialdemokratiska\r\nreservationerna talas det om initiativ som skall tas\r\nutrikes, inte i riksdagen.</pre><pre>Att komma till riksdagen och be om stöd för den\r\npolitik som vi alla är eniga om, måste ändå vara en\r\növerloppsgärning, eller hur? Det finns en bred\r\ngrundläggande enighet i den svenska\r\nnedrustningspolitiken sedan länge. Det finns inget\r\nsom helst behov av att återigen samla riksdagen\r\nbakom den politik som Sverige driver aktivt och\r\nenergiskt i olika internationella forum. Det som\r\nSocialdemokraterna gör är att i sina motioner\r\nhävda att man har tappat tempo på olika områden.\r\nMan för också fram en del uppslag som regeringen\r\ni sin sållning av olika initiativ finner vara mindre\r\nangelägna att föra fram.</pre><pre>Självfallet måste man i nedrustningsarbetet välja\r\nvar och när man aktualiserar olika frågor. Man\r\nväljer inte att aktualisera frågor som man inte har\r\nstörre förhoppningar om skall leda till framgångar,\r\nutan man har en viss ekonomi i sin strategi. Det är\r\nregeringens politik ett uttryck för.</pre><pre>Det Socialdemokraternas reservationer är ett\r\nuttryck för är att man inte har samma uppdrivna\r\nkänsla för ekonomi i nedrustningsarbetet. Det är\r\ndärför som majoriteten föreslår att vi skall gå på\r\nutskottets linje och avvisa de förslag som framförs i\r\nreservationerna.</pre><pre>Anf. 31  JAN JENNEHAG (v) replik:</pre><pre>Herr talman! Daniel Tarschys markerar i sitt\r\nanförande öppet och ganska sympatiskt att vi nog\r\när överens när det gäller studier om vilka insatser\r\nsom behövs för att latenta konflikter inte skall\r\növergå i väpnat våld. Det görs mycket och i Sverige\r\nfinns kompetens på området. De insatserna skall\r\nnaturligtvis inte förringas. Men det undanröjer inte\r\natt det finns behov av samordning och\r\nmålinriktning på det här området. Det kan vi bara\r\nuppnå i politiska beslut.</pre><pre>Det finns alltså all anledning i världen att utnyttja\r\nden kompetens som finns i Sverige och det renommé\r\nsom Sverige har på detta område. I det stycket kan\r\njag bara konstatera att Daniel Tarschys tycker att\r\ndet här i och för sig är bra, men att något ytterligare\r\ninitiativ från regering och riksdag inte är\r\nnödvändigt.</pre><pre>Anf. 32  DANIEL TARSCHYS (fp) replik:</pre><pre>Herr talman! Som jag nämnde i mitt anförande har\r\nregeringen just tagit ett initiativ. Man har föreslagit\r\nmer medel för säkerhetspolitisk forskning, som just\r\nfyller de syften som berörs i Vänsterpartiets\r\nmeningsyttring.</pre><pre>Jag noterade också att det inte var riktigt starkt stöd\r\nhär i riksdagen när förslaget väcktes. Jag minns inte\r\nvad Vänsterpartiet sade, men jag vet att\r\nSocialdemokraterna gick emot förslaget.</pre><pre>Anf. 33  JAN JENNEHAG (v) replik:</pre><pre>Herr talman! Jag minns däremot vad\r\nVänsterpartiet sade, och det ligger helt i linje med\r\nmitt anförande och min replik här.</pre><pre>Anf. 34  BIRGITTA HAMBRAEUS (c):</pre><pre>Herr talman! Utrikesministern vädjade till\r\nriksdagen den 24 februari att vi skulle diskutera om\r\n''vi var beredda att låta våra soldater skapa fred\r\nmed våld och dö i strid utomlands''. Det är här\r\nalltså inte längre fråga om fredsbevarande FN-\r\nuppdrag, där ju Sverige gör mycket stor nytta och\r\nsom jag är helt införstådd med är en god idé. Båda\r\nparter i en konflikt vill då ha FN-soldaterna där för\r\natt hålla isär parterna. Fredsbevarande styrkor är\r\nnågonting mycket konstruktivt och bra.</pre><pre>Nu är det fråga om -- med FN-terminologin --\r\nfredsskapande styrkor, där man alltså går in på den\r\nena partens sida mot den andra. Det är en helt\r\nannan utveckling, med de glidande\r\növergångsformer som man kan befara, om vi skulle\r\nskicka styrkor till Bosnien-Hercegovina.</pre><pre>Centern väckte omedelbart efter utrikesministerns\r\nvädjan frågan i utrikesutskottet och föreslog en\r\ngemensam utfrågning med försvarsutskottet, där vi\r\nskulle lyssna inte minst på militärens bedömningar,\r\nt.ex. den svenske nuvarande FN-befälhavaren i\r\nJugoslavien Lars-Erik Wahlgren.</pre><pre>Inget annat parti var intresserat, och någon debatt\r\nhar inte kommit till stånd. Nu ligger snart en\r\nproposition, kanske redan i dag, på riksdagens bord\r\nmed förslag att riksdagen skall ge klarsignal att\r\nsända en trupp till de stridande i forna Jugoslavien.\r\nFörberedelser med rekrytering pågår redan.</pre><pre>USA överväger militärt ingripande, men enligt\r\nFredrik Braconier i Svenska Dagbladet i dag har\r\nBill Clinton uttalat sig okunnigt om förhållandena i\r\nKosovo:</pre><pre>''Något betänksam blir man också'', skriver Fredrik\r\nBraconier, ''när USA:s president talar om åtgärder\r\nmot serberna om ''de försökte ockupera Kosovo\r\noch förtrycka albanerna där'. Sedan de två\r\nBalkankrigen 1912--13 har Kosovo varit en del av\r\nSerbien -- på medeltiden var det serbernas urhem --\r\n-- -- . Men det är nog en fördel om de potentiella\r\ningriparna har basfakta klara för sig.''</pre><pre>Det här visar hur oerhört komplicerad situationen\r\när. Det finns många också i Sverige som inte vet vad\r\nstriderna gäller i forna Jugoslavien.</pre><pre>USA:s allierade, EG-staterna, är ytterst\r\ntveksamma till militärt ingripande. Något beslut i\r\nFN:s säkerhetsråd är inte aktuellt.</pre><pre>Med TV-bilderna av övervåldet på näthinnan är det\r\nlätt att ropa efter enkla lösningar. Sådana rop har\r\nhörts också i riksdagen i olika sammanhang. Men\r\nkrig är aldrig enkelt. Tanken att vi nu skall\r\nförbereda soldater psykologiskt på att döda, att stå\r\nut med att man kanske träffar oskyldiga barn av\r\nmisstag är för mig förfärlig. Sverige verkar vara\r\nberett att kasta sig in i något som kan bli ett\r\nVietnamkrig. Vet vi ens vem som är fienden?</pre><pre>Sverige har inte krigat sedan början på 1800-talet.\r\nVi har däremot varit mycket engagerade för fred\r\nmed icke-våldslösningar, i medling och i kampen\r\nför förståelse och rättvisa i världen. I Koreakriget,\r\ndär FN faktiskt var en stridande part, i Gulfkriget\r\noch i Somalia har vi medverkat med sjukhus. Vi har\r\nförsökt hjälpa dem som blivit sårade, men vi har\r\ninte varit engagerade i att döda. Jag anser att det är\r\ndjupt tragiskt att vi nu ändrar inställning.</pre><pre>Herr talman! Vi har inte ens börjat utnyttja de\r\nbefogenheter som ordförandeskapet i Europeiska\r\nsäkerhetskonferensen, ESK, ger oss. Sverige är\r\nalltså i år ordförande och nästa år med i presidiet\r\nför den största organisation som finns för mänskliga\r\nrättigheter, för ekonomiskt och vetenskapligt\r\nsamarbete för fred och förtroendeskapande i\r\nEuropa. CSCE, Conference on Security and\r\nCooperation in Europe, har 52 medlemsstater: alla\r\nEG- och EFTA-staterna och alla central- och\r\nösteuropeiska stater samt USA och Canada, med\r\nJapan som observatör. Sverige är alltså ordförande\r\nför den grupperingen. Eftersom ESK inte tyngs av\r\nen stor trögrörlig byråkrati, har ordförandelandet\r\nstora möjligheter och ett stort ansvar att använda\r\nsig av de befogenheter som ESK-länderna kommit\r\növerens om.</pre><pre>I utskottets betänkande redovisas några ESK-\r\nbeslut, som ordförandelandet kunde göra bruk av i\r\nbl.a. Jugoslavien. På s. 16 beskrivs den s.k.\r\nVallettamekanismen, som innebär att varje ESK-\r\nland nominerar upp till fyra framstående personer,\r\nvilka vid behov skall kunna stå till förfogande för\r\nfredliga lösningar av mellanstatliga tvister.\r\nRapportörer kan sändas i väg mot en aktuell stats\r\nvilja, om minst tio ESK-stater enar sig om detta.\r\nDet är alltså ett beslut som fattats av ESK:s stater i\r\nkonsensus. Det beslutet skulle vi kunna göra nytta\r\nav, men det gör vi inte.</pre><pre>Vid ESK:s senaste utrikesministermöte i\r\nStockholm 1992 beslöts också att utöka samarbetet\r\nmed s.k. NGO, non-governmental organizations,\r\nalltså frivilligorganisationer i medlemsstaterna, till\r\npraktisk samverkan på fältet. Jag citerar ur ett\r\nutkast till sammanfattningen av ESK:s beslut:</pre><pre>''CSCE strategy include: -- Increased efforts at\r\ntreating the root causes of conflicts by applying all\r\naspects of the human dimension of the CSCE and\r\nby involving non-governmental organizations and\r\nindividual citizens more directly into the work of\r\nthe CSCE.''</pre><pre>Vi har alltså möjligheter som ordförandeland i ESK\r\natt engagera människor i ESK:s medlemsstater,\r\nexperter, frivilligorganisationer, forskare, freds-\r\noch konfliktforskare, vana förhandlare,\r\ngräsrotsrörelser att på allt sätt medverka för att lösa\r\nkonflikten i forna Jugoslavien. I de delar av forna\r\nJugoslavien där krig inte pågår skulle dessa grupper\r\nsäkert vara välkomna. Sverige skulle kunna ta\r\nsådana initiativ. Men det gör vi inte.</pre><pre>UD måste bli aktivare i detta arbete! Den militära\r\nstyrka som vi förbereder oss för att sända på FN:s\r\nbegäran beräknas kosta nära en halv miljard\r\nkronor. Tänk om man satsade denna summa för att\r\naktivera alla frivilligorganisationer i ESK:s\r\nmedlemsstater.</pre><pre>Herr talman! Jag har föreslagit, och jag vill gärna\r\nnämna det också från riksdagens talarstol, i en\r\nskrivelse till utrikesministern att ordföranden i\r\nInternationella kvinnoförbundet för fred och frihet\r\ni Sverige -- det är alltså en gren av internationella\r\nWLFF, Women's League for Peace and Freedom --\r\nskall anlitas för att engagera folkrörelser och\r\nexperter i ESK:s medlemsstater.</pre><pre>Vi hade ett nordiskt möte där fyra av ESK:s\r\nmedlemsstater -- Norge, Finland, Sverige och\r\nDanmark -- var representerade. Alla delade min\r\nuppfattning om att det vore ytterst väsentligt att\r\nESK:s ordförandeland engagerade denna person,\r\nsom är mycket kunnig, för att aktivt söka upp de\r\nmöjligheter som vi har att engagera människor i alla\r\nESK:s medlemsstater för forna Jugoslavien.</pre><pre>Sveriges huvuduppgift som ordförandeland i ESK\r\när inte att nu stärka organisationers konstruktion,\r\nvilket man nu tycks ägna sig åt, utan det är att\r\nhandla för att engagera alla goda krafter i ESK:s\r\nmedlemsländer för att hitta en möjlig lösning i det\r\nforna Jugoslavien. Vi kan inte nu bara ägna oss åt\r\nforskning, hoppas på att något resultat skall komma\r\nfram och att bygga upp organisationer. Vi måste\r\nhandla med de instrument vi har. Sveriges ansvar\r\nsom ordförandeland måste utnyttjas. Det är detta\r\noch nästa år som vi har på oss.</pre><pre>Jag vill med detta anförande vädja till alla som har\r\nen möjlighet att ingripa, att se till att vi blir mycket\r\nmer aktiva i kampen för fred i det forna\r\nJugoslavien.</pre><pre>Anf. 35  FÖRSTE VICE TALMANNEN:</pre><pre>En förutsättning för att det engelska citatet skall\r\nkomma in i protokollet är att det översätts till\r\nsvenska.</pre><pre>Anf. 36  BIRGITTA HAMBRAEUS (c):</pre><pre>Herr talman! Jag skall översätta detta citat som är\r\nganska viktigt.</pre><pre>ESK:s strategi innehåller en ökad ansträngning för\r\natt gå till roten med orsakerna till konflikterna\r\ngenom att se till att alla aspekter av den mänskliga\r\ndimension som ESK arbetar med skall komma\r\nfram, men också genom att blanda in icke\r\nregeringsorganisationer -- dvs.\r\nfrivilligorganisationer och enskilda medborgare --\r\nmer direkt i ESK:s arbete.</pre><pre>Anf. 37  MARGARETA VIKLUND (kds):</pre><pre>Herr talman! Först vill jag slå fast att\r\nkristdemokraternas främsta strategi för\r\nfredsplanering är de politiska idéer som bär upp den\r\nkristdemokratiska rörelsen. Det gäller bl.a.\r\nprincipen om människors lika värde, mänskliga\r\nrättigheter och förvaltaransvar.</pre><pre>Herr talman! Under hela efterkrigstiden\r\nbetraktade vår omvärld, öst som väst, Sverige som\r\nen del av västvärlden. Sveriges kulturella identitet\r\noch styrelseskick har under modern tid ansetts\r\ntillhöra den sfär som utgörs av de västeuropeiska\r\ndemokratierna. Mot denna bakgrund är det inte\r\nmer än naturligt att vi bejakar vår europeiska\r\nidentitet. Begreppet neutralitet känns därför i detta\r\nsammanhang något haltande. Dessutom kan man\r\nställa sig frågan vilka vi skall ställa oss neutrala till.</pre><pre>När jag läser Vänsterpartiets motion U258 slås jag\r\nframför allt av två ihåliga idéer. Den första är\r\növertygelsen om behovet av att återkoppla\r\nbegreppet neutralitet till vår alliansfrihet. Den\r\nandra bygger på att Sverige har att välja mellan\r\nESK och den europeiska gemenskapen i val av\r\nregionalt säkerhetspolitiskt forum samt att valet\r\nbör falla på ESK.</pre><pre>Vi kristdemokrater hävdar tvärtom att en\r\nintegrerad och stark europeisk gemenskap kommer\r\natt utgöra den stabiliserande kärna och\r\ninspirationskälla som den europeiska kontinenten\r\noch ESK så väl behöver.</pre><pre>Jag anser att de västeuropeiska länderna, som\r\nunder en lång tid har kunnat bygga upp en stark\r\ndemokratisk kultur och ett betydande välstånd, är\r\nförpliktigade att se till att den europeiska\r\ngemenskapen tar sitt politiska och strategiska\r\nansvar. Europas roll som fredsmakt måste\r\nvidareutvecklas. Att verka för ett ESK som gradvis\r\nfår fred och stabilitet från ett aktivt och engagerat\r\nEG är en av de mest betydande tjänster som vi kan\r\ngöra för FN, vilket i olika sammanhang också har\r\nuttryckts av FN.</pre><pre>I den socialdemokratiska motionen U409 betonas\r\natt Sveriges framtid blir alltmer knuten till andra\r\nländers. Länderna delar en ödesgemenskap. Ett\r\nförnyat internationellt samarbete är därför\r\nnödvändigt. Jag delar helt grundtanken i denna\r\nmotion: FN som ytterst verkar för att åstadkomma\r\nett harmoniskt världssamfund måste ständigt\r\nuppmärksammas. Inte klart utsagt, men ändå\r\ntydligt, känner jag igen en kritik som går ut på att\r\nregeringen alltför ensidigt fokuserar på Europa och\r\nEG. Enligt mitt synsätt finns det dock inte någon\r\nmotsättning. Om FN får representera visionen om\r\nen enad värld bör den mot omvärlden öppna\r\neuropeiska gemenskapen ses som ett delmål mot\r\ndenna vision.</pre><pre>Herr talman! Vi är många som delar avskyn mot\r\nkärnvapen och skräcken för dess konsekvenser. I\r\nSverige har det inneburit att vi har funnit en bred\r\npolitisk enighet som verkar för nedrustning. Frågan\r\när vilka åtgärder som bäst främjar en fredligare\r\nvärld. I den mycket ambitiösa och genomarbetade\r\nsocialdemokratiska motionen U404 återupptas\r\nfrågan om en nordisk kärnvapenfri zon som en\r\nåtgärd för nedrustning. Tanken är vacker och jag är\r\negentligen inte emot den. Men vad skulle den\r\negentligen åstadkomma i den situation som råder i\r\ndag?</pre><pre>De nordiska länderna är ju redan kärnvapenfria\r\nsamtidigt som de flesta av USA:s och Rysslands\r\nkärnvapen är strategiska, dvs. att de har en\r\ntranskontinental räckvidd. Det finns en risk för att\r\nen kärnvapenfri zon får samma verkningar som en\r\nförordad nordisk miljören zon, trots vetskapen om\r\natt hotet från miljöförstöringen kommer från andra\r\nhåll och inte stannar vid gränserna.</pre><pre>Jag upplever att dagens kärnvapenhot inte längre\r\nkommer ifrån stormakterna, utan från den växande\r\nmen illa kontrollerade skaran nya\r\nkärnvapenländer. För dem är det ganska\r\nointressant om Norden förklarar sig vara en\r\nkärnvapenfri zon eller inte. Då hjälper nog bara\r\naktiva insatser som förhandlingar och\r\npåtryckningar.</pre><pre>Som nordbo känner jag i stället för närvarande en\r\nbetydande oro över det forna Sovjetunionens\r\ntidigare så stolta flotta. Många fartyg var både\r\nkärnkraftsdrivna och kärnvapenbestyckade, vilket\r\ninnebär att över 140 reaktorer behöver tas om\r\nhand. De får inte röna samma öde som 17 andra\r\nreaktorer som utan betänkligheter har sänkts i\r\nhavet. Denna fråga tycker jag är mer angelägen att\r\nlyfta fram i debatten än frågan om en nordisk\r\nkärnvapenfri zon.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 38  JAN JENNEHAG (v) replik:</pre><pre>Herr talman! Margareta Viklund hade synpunkter\r\npå Vänsterpartiets koppling till alliansfriheten och\r\nneutralitet i krig. Detta är ingen uppfattning som\r\nhar kommit nertrillande från ovan och som saknar\r\nförankring i det svenska samhället. Tvärtom har\r\ndetta under en utomordentligt lång tid varit en av\r\ngrundbultarna i vår politik. Jag kan inte se vad det\r\när som gör att denna politik har blivit ihålig. En\r\npolitik som under decennier, för att inte säga under\r\nen ännu längre tid, bevisligen har varit\r\nframgångsrik ger ett visst fog för att man mycket\r\nnoga gör undersökningar innan man är beredd att\r\nlämna den.</pre><pre>Vad sedan gäller ESK är naturligtvis den\r\ninstitutionen eller processen av en annan karaktär\r\nän ett säkerhetssystem som bygger på Europeiska\r\nunionen, bl.a. beroende på vilka stater som är\r\ninblandade i processen och framför allt vilket målet\r\när med hela arbetet i organisationen.</pre><pre>Anf. 39  MARGARETA VIKLUND (kds)\r\nreplik:</pre><pre>Herr talman! Vi lever faktiskt, Jan Jennehag, i en\r\nlitet annorlunda värld än vad vi gjorde när\r\nbegreppet alliansfrihet diskuterades och lades fast.\r\nVi lever faktiskt på 1990-talet. Det är en svår\r\nsituation bl.a. i ett land som hette Jugoslavien.\r\nVärlden är orolig på många olika sätt. Vilket land\r\noch vilken stat skall vi vara neutrala mot? I vilken\r\nsituation menar Jan Jennehag att vi skall vara\r\nneutrala? Situationen var helt annorlunda när dessa\r\nbegrepp infördes. Vi behöver tänka över vad\r\nbegreppen står för i dag. Jag tror att det är en\r\nsituation som vi inte kan komma undan.</pre><pre>Anf. 40  JAN JENNEHAG (v) replik:</pre><pre>Herr talman! Det karakteristiska för begreppet\r\nalliansfrihet i fred syftande till neutralitet i krig är\r\njust att flexibiliteten i den politiken har visat sig\r\nhålla under så skiftande förhållanden. Det finns väl\r\ningen anledning att binda upp detta kring de\r\ntidigare strukturerna som vi i Europa har haft under\r\nde senaste decennierna, utan tvärtom.\r\nFörhållandet med de konfliktmönster som vi nu\r\nkan se och den roll som Sverige kan spela utifrån\r\nen så fast grundad position som vi tidigare har haft\r\ngäller fortfarande.</pre><pre>Det finns alltså ingen anledning att påpeka att vi\r\nlever i 1990-talet och att situationen i Europa är\r\nförändrad. Det kommer självklart att förändras\r\näven framöver. Vi kommer att leva i nästa\r\nårtusende, och även då kommer det att finnas\r\nbehov av självständiga stater, som icke är allierade\r\ni fredstid i militärpakter och som iakttar neutralitet\r\nvid konflikter i området.</pre><pre>Anf. 41  MARGARETA VIKLUND (kds)\r\nreplik:</pre><pre>Herr talman! Jag har redan sagt vad jag behöver\r\nsäga.</pre><pre>Anf. 42  MAJ BRITT THEORIN (s) replik:</pre><pre>Herr talman! Debatten om neutraliteten var i och\r\nför sig riktad till Vänsterpartiet. Men det kanske\r\nändå för saklighetens skull kan vara på sin plats att\r\nklargöra att det vid neutralitet inte är fråga om att\r\nvara neutral mellan två parter. Den svenska\r\nneutralitetspolitiken uppfanns inte under andra\r\nvärldskriget utan går tillbaka till Karl XIV:s dagar.\r\nGrundinställningen för neutralitetspolitiken är att\r\nhålla Sverige utanför konflikter. I så måtto har\r\nneutralitetspolitiken inte heller i dag förlorat sin\r\nbetydelse.</pre><pre>Det som jag tyckte var viktigast att ta upp var en\r\ndel av Margareta Viklunds kommentarer. Dels\r\nansåg hon att vi socialdemokrater hade en bra och\r\ngenomarbetad motion. Dels tyckte hon att det\r\negentligen inte var nödvändigt att göra någonting.\r\nLåt mig bara säga att vi kanske har litet olika syn.\r\nDetta kommer fram i olika värderingar. Margareta\r\nViklund talade om Europa och EG såsom en\r\nfredsmakt. I detta begrepp ligger något annat än\r\ntalet om ett fredligt Europa.</pre><pre>Ni fokuserar alltför mycket på Europa. Sedan den\r\nborgerliga regeringen kom till har tyvärr\r\npassiviteten varit mycket påtaglig när det gäller\r\nfreds- och nedrustningsfrågor på den globala\r\narenan. Att intresset har fokuserats till Europa har\r\nt.o.m. deklarerats tydligt och klart. Det har också\r\nlett till att Sverige inte kom in i säkerhetsrådet.\r\nTredje världens länder kunde inte förstå varför de\r\nskulle rösta in ytterligare ett europeiskt land, som\r\ninte var intresserat av tredje världens problem.</pre><pre>Det är litet intressant att höra att en kärnvapenfri\r\nzon i Norden i och för sig är en god tanke men att\r\nman egentligen inte behöver den i dag, eftersom\r\nandra saker behövs. Jaså! Jag trodde att kds samt\r\ndess ungdomsförbund och kvinnoförbund stod\r\nbakom tanken på en kärnvapenfri zon i Norden.\r\nDen är inte alls allena saliggörande i sig, utan en\r\nkärnvapen fri zon i Norden är ett av instrumenten --\r\nprecis som de kärnvapenfria zonerna i\r\nLatinamerika och i Södra Pacific -- för att minska\r\nhandlingsutrymmet för kärnvapenmakterna.</pre><pre>Det finns i Utrikesdepartementet ett långt och väl\r\ngenomarbetat förslag om hur en zon skall fungera.\r\nHuvudsakligen är det så att de länder som vill ingå\r\ni en zon skall deklarera sig kärnvapenfria för att\r\ndärmed tvinga kärnvapenmakterna att inte vare sig\r\nhota eller använda kärnvapen mot dessa regioner.\r\nDet är nog så betydelsefullt. För visst har vi\r\nförhandlat om en minskning av de strategiska\r\nkärnvapnen i världen, men ännu har inte ett enda\r\nav de strategiska kärnvapnen börjat förstöras.\r\nKärnvapen finns alltså kvar i stor mängd. Alla\r\ninstrument -- zoner, avtal, laglighet, provstopp och\r\nicke-spridningsavtal -- behövs för att minska\r\nkärnvapnens roll i världen.</pre><pre>Anf. 43  MARGARETA VIKLUND (kds)\r\nreplik:</pre><pre>Herr talman! Jag måste erkänna från början att jag\r\ninte har den stora erfarenhet av vare sig\r\nnedrustningspolitik eller säkerhetspolitik som Maj\r\nBritt Theorin har, som länge har funnits med här i\r\nriksdagen och i många andra utrikespolitiska\r\nsammanhang. Men jag vill ända vidhålla att jag\r\nanser att tiden nu kan vara mogen att man ser över\r\nde olika begreppen neutralitetspolitik och\r\nallianspolitik utifrån vad jag tidigare har sagt.</pre><pre>Maj Britt Theorin sade att den nuvarande\r\nregeringen är väldigt litet utrikespolitiskt centrerad\r\ni FN-sammanhang. Men som jag sade tidigare är\r\nman positiv till just det utvidgade EG-samarbetet\r\nfrån FN-håll. Man ser EG till stora delar såsom en\r\nsamarbetspartner när det gäller att bevara freden\r\noch samarbeta på annat sätt. Jag vill påminna Maj\r\nBritt Theorin om att vår utrikesminister faktiskt är\r\nordförande i ESK och där gör en betydande insats\r\nför att bevara freden i Europa. Så visst engagerar\r\nsig den nuvarande regeringen i fredsfrågorna. Jag\r\nkan inte förstå något annat.</pre><pre>Jag sade tidigare att tanken på en kärnvapen fri zon\r\när en bra tanke och att den säkert är riktig, men jag\r\nanser inte att den frågan nu är så angelägen att lyfta\r\nfram som just frågan om de kärnvapenbestyckade\r\nubåtarna och vad vi skall göra med dem. De utgör\r\nett större hot och ett svårare problem.</pre><pre>Anf. 44  MAJ BRITT THEORIN (s) replik:</pre><pre>Herr talman! Jag tänker inte föra någon EG-\r\ndebatt, för den är inte intessant i dessa\r\nsammanhang. Vi måste faktiskt, om vi vill\r\nåstadkomma kärnvapennedrustning, en nedrustad\r\nvärld och fred, skapa globala avtal. Det kan Europa\r\naldrig klara själv. Det kan vi inte heller klara med\r\nbilaterala överenskommelser, utan ett globalt\r\nagerande är nödvändigt. Där är den svenska\r\nregeringens passivitet mer uttalad.</pre><pre>Jag vill påminna Margareta Viklund om att\r\nSveriges riksdag enhälligt har slagit fast att den\r\nmilitära alliansfriheten består. Jag trodde inte att vi\r\nvar på väg att ändra den i denna debatt.</pre><pre>Frågan om zonerna är behövliga eller ej kan man\r\nha olika uppfattning om. Men inställningen till en\r\nkärnvapenfri zon är fortfarande inte ändrad i\r\nSveriges riksdag, som ju i enighet har begärt att\r\nregeringen skall arbeta fram ett förslag om en\r\nkärnvapenfri zon i Norden. Detta arbete är\r\nframtaget. Vi vill att det arbete som har utförts\r\nbåde på svensk och på skandinavisk nivå nu skall\r\nföras vidare till konkret handling. Det har vi begärt\r\ni vår reservation.</pre><pre>Visst är spridningen av kärnavfall i Karahavet\r\nfruktansvärd. Det råder ingen diskussion om den\r\nsaken. Sovjet har helt olagligt sänkt inte bara\r\nkärnvapenbestyckade fartyg utan även tusentals\r\ntunnor med kärnavfall där. Tyvärr har det spridits\r\nkärnavfall även i andra delar av världen, t.ex.\r\nSellafield i England. Detta måste man komma åt.\r\nDet är naturligtvis oerhört viktigt att man stoppar\r\ndenna spridning och får en internationell\r\ngranskning av den. Hitills har inte heller den\r\nnuvarande ryska regeringen tillåtit internationella\r\nvetenskapsmän att göra en oberoende granskning.\r\nVi borde vara överens om att den delen är viktig.</pre><pre>Det är även viktigt att vi inte sprider kärnvapen till\r\nnya kärnvapenmakter. Men det är lika\r\nbetydelsefullt att vi använder de olika instrument\r\nsom vi kan få i vår hand, både avtal om nedrustning\r\noch en kontroll av att avtalen följs, avtal om\r\nkärnvapenfria zoner, avtal där kärnvapen ställs\r\nunder FN:s kontroll och avtal om olagligheten med\r\nkärnvapen. Därtill kommer provstoppet och icke-\r\nspridningsfördraget. Alla dessa instrument skall vi\r\nanvända oss av. Som diktaren en gång sade:\r\nPassivitet är också en handling. Tyvärr tvingas jag\r\nsäga -- med instämmande, som jag förstod, av\r\nBirgitta Hambraeus -- att den svenska regeringen\r\ninte är tillräckligt aktiv i dessa frågor.</pre><pre>Anf. 45  MARGARETA VIKLUND (kds)\r\nreplik:</pre><pre>Herr talman! Det hör väl till Maj Britt Theorins\r\nuppgifter att i olika sammanhang hoppa på\r\nregeringen. Men jag kan inte förstå vad Maj Britt\r\nTheorin grundar sitt påstående på att den\r\nnuvarande regeringens intresse för utrikespolitik\r\noch för internationellt arbete skulle vara mindre än\r\nden tidigare regeringens. Aldrig någonsin tidigare\r\nhar väl just det internationella utbytet varit så stort\r\nsom just nu mellan olika länder och i olika\r\ninternationella sammanhang.</pre><pre>Visst skall vi ha avtal på många olika områden, och\r\ndet är väldigt bra. Men det allra viktigaste är väl\r\nändå att man ser till att de olika avtalen uppfylls och\r\nfullföljs. Det torde vi vara överens om. Mycket\r\nfinns kvar att göra, Maj Britt Theorin, för\r\nsäkerheten i världen. Jag hoppas att vi skall kunna\r\nsamarbeta.</pre><pre>Anf. 46  LARS MOQUIST (nyd):</pre><pre>Herr talman! I betänkandet om säkerhet och\r\nnedrustning har vi i Ny demokrati fogat ett särskilt\r\nyttrande till betänkandet angående en\r\ninternationell fredsskapande militär styrka\r\nunderställd FN:s säkerhetsråd. Bakgrunden till vårt\r\nyttrande är följande:</pre><pre>Vi anser att tiden i världshistorien är mogen för en\r\ninternationell militär styrka som får en roll som\r\nliknar den som en polisorganisation har i en enskild\r\nnation. Samtidigt måste den internationella\r\ndomstolen reservationslöst accepteras av\r\nmedlemsländerna som högsta organ för lösning av\r\ninternationella konflikter.</pre><pre>Rollen som världspolis har ofta fått spelas av USA,\r\nsom i Somalia och då Kuwait befriades från den\r\nirakiska invasionen. USA kan dock inte ta på sig\r\ndenna roll i all framtid. Den inhemska amerikanska\r\nopinionen kommer inte att i alla lägen acceptera att\r\namerikanska liv riskeras och offras i fjärran länder.\r\nDet gäller speciellt om inte andra länder är beredda\r\natt hjälpa till för att upprätthålla världsfreden och\r\nförsvara demokratiska staters överlevnad.</pre><pre>Låt oss se på Jugoslavien. Vad kan omvärlden göra\r\nför det forna Jugoslavien? Det finns, enligt min\r\nmening, tre möjligheter.</pre><pre>Den första är att inte göra något alls mer än att\r\nskicka hjälpsändningar, fördöma de stridande\r\nparterna och hoppas på att konflikten löser sig\r\nsjälv.</pre><pre>Den andra är att acceptera den etniska rensningen\r\noch att andra länder erbjuder de fördrivna\r\nmänniskorna bostad på annan plats i världen.</pre><pre>Den tredje möjligheten och, enligt vår mening, det\r\nenda hållbara alternativet är att man med\r\ninternationell rätt arbetar fram den bästa lösningen\r\noch sedan med internationella militära trupper ser\r\ntill att denna lösning efterlevs.</pre><pre>Vi i Ny demokrati anser att FN skall inrätta\r\npermanenta fredsskapande styrkor, s.k.\r\npeacemaking units, som medlemsländerna ställer\r\ntill säkerhetsrådets förfogande. Dessa styrkor skall\r\nvara tyngre beväpnade än FN:s fredsbevarande\r\nstyrkor, och de skall kunna rycka in med kort\r\nvarsel. De fredsskapande FN-styrkorna skall\r\nrekryteras på frivillig basis och genomgå gedigen\r\nutbildning i resp. lands nationella armé. Insatser av\r\ndessa styrkor skall beslutas av säkerhetsrådet.</pre><pre>Mellan 1945 och 1987 har FN gjort 13\r\nfredsbevarande insatser och sedan 1987 ytterligare\r\n13. Omkring 528 000 människor lär ha tjänat under\r\nFN:s flagg. 800 av dem har omkommit. De\r\nsammanlagda kostnaderna för dessa insatser\r\nuppgår till över 45 miljarder kronor. I dagsläget är\r\nfredsbevarande insatser under den kommande\r\ntolvmånadersperioden planerade till en kostnad av\r\ndrygt 16 miljarder kronor. Trots att detta belopp\r\nutgör bara ynka tre promille av de globala militära\r\nsatsningarna, flyter inbetalningarna från\r\nmedlemsländerna in mycket trögt.</pre><pre>Vi anser att Sverige bör spela en aktiv och\r\npådrivande roll, så att dessa styrkor bildas så snart\r\nsom möjligt. Det är självklart att Sverige som\r\nnation måste vara berett att tillsammans med andra\r\nnationer ingripa för att lösa blodiga konflikter i\r\nomvärlden -- ingripa med trupp, inte bara med\r\ndiplomatiska uttalanden, inte minst för att vi själva\r\nskall kunna få hjälp om Sverige anfalls av\r\nfrämmande makt. Det kalla kriget är över, och nu\r\nfinns det förutsättningar för att skapa denna\r\ninternationella polis som så väl behövs. Sverige kan\r\nspela en viktig roll som pådrivande nation i denna\r\nfråga om bara insikten och den politiska viljan\r\nfinns.</pre><pre>Herr talman! Vår mening i Ny demokrati är att\r\nregeringen i internationella sammanhang skall\r\nverka för att FN inrättar permanenta\r\nfredsskapande styrkor, s.k. pacemaking units,\r\nunder säkerhetsrådets kontroll och att Sverige\r\nutbildar stridande förband som kan sättas in för\r\nfredsskapande aktioner och således inte bara för\r\nfredsbevarande sådana när FN så finner det\r\nlämpligt.</pre><pre>Anf. 47  GÖRAN LENNMARKER (m):</pre><pre>Herr talman! Jag hade först inte tänkt att gå upp i\r\ntalarstolen i denna debatt. Men några av inläggen\r\nhar föranlett mig att ändå göra några korta\r\nkommentarer.</pre><pre>Birgitta Hambraeus tog upp frågan om ESK:s\r\naktivitet när det gäller Jugoslavienkonflikten. Hon\r\nsom alla andra känner en stor vanmakt när hon ser\r\ndet som sker. Jag tror att vi alla önskar att vi kunde\r\nfinna effektivare sätt att hantera denna konflikt.\r\nDock, och det är det som jag vill säga till Birgitta\r\nHambraeus, är orsaken till att ESK inte gör mer i\r\njust den konflikten, eller specifikt det som utspelar\r\nsig i Bosnien-Hercegovina, att det i dag framför allt\r\när FN som bär det internationella ansvaret för\r\nagerandet.</pre><pre>Jugoslavienkonferensen tillkom ju i samråd mellan\r\nFN och EG. Bl.a. Vance--Owen-planen kom fram\r\nden vägen. ESK gör dock vissa saker som ett\r\nkomplement till FN. Det är en styrka att man har\r\nskilda organisationer som kan agera på något olika\r\nsätt. Jag tänker på de FN-observatörer som finns\r\ninom Restjugoslavien, framför allt i Kosovo och på\r\nandra ställen, och där gör ett viktigt jobb. Man kan\r\nsäga att FN och ESK har spelat litet olika roller.\r\nMen att ESK självständigt skulle söka dra till sig\r\ninitiativet parallellt med att FN arbetar, tror jag\r\nvore olyckligt. Det skulle bara leda till en kaotisk\r\nsituation. Bekymret nu är ju snarast att kunna\r\nsamla sig kring åtgärder, inte att hitta nya organ för\r\natt diskutera detta.</pre><pre>Den andra punkten gäller nedrustningspolitiken.\r\nDär tycker jag att det är centralt att något betona\r\nvad som nu står i fokus. Det viktigaste som vi kan\r\nse framöver är väl tre eller fyra saker som är väldigt\r\ncentrala att uppnå på nedrustningsområdet.</pre><pre>Det ena är att få en förlängning av icke-\r\nspridningsavtalet, det s.k. NPT, som går ut i mitten\r\nav 90-talet, 1995. Där lägger naturligtvis Sverige,\r\ntillsammans med många andra länder, ned stora\r\nansträngningar på att få en förlängning och få det\r\ntätare och mera effektivt fungerande än det hittills\r\nhar varit, därför att man skall försöka se till att även\r\nländer som skriver på detta inte skall kunna fuska\r\npatiensen.</pre><pre>Det andra är ett gyllene tillfälle som vi har när det\r\ngäller provstoppssidan. För närvarande finns det\r\nnämligen inte några provstopp för kärnvapen eller\r\nkärnsprängningar. Därför är det en orsak till att det\r\nnu är ett mycket centralt tillfälle att hårt pressa\r\nfram förslaget om förbud mot alla former av\r\nkärnsprängningar, både kärnvapensprängningar,\r\nalltså provsprängningar, och s.k. fredliga\r\nkärnsprängningar.</pre><pre>Det tredje, och på sitt sätt det kanske viktigaste av\r\nallt, är att se till att många av de avtal som har\r\nträffats om nedrustning också genomförs i det\r\nverkliga livet. Det gäller ju framför allt\r\nnedrustningen inom f.d. Sovjetunionen, där\r\nSverige också söker bidra t.ex. i de två instituten i\r\nMoskva och Kiev för att bidra till att\r\nkärnvapennedrustningen och\r\nkärnvapenkompetensen inte förskingras och\r\nhamnar på fel ställen, dvs. att se till att avtalen\r\nStart 1 och Start 2 fullföljs och att de andra avtalen\r\nför nedrustning verkligen fullföljs.</pre><pre>Ett fjärde område för Sverige är ju att via\r\nsuveränitetsstöd till Baltikum se till att dessa länder\r\nkan bygga upp en rimlig säkerhetskapacitet, som ju\r\npå deras nivå ofta handlar om att se till att\r\ngränserna kan skyddas, inte mot militära anfall\r\nutan mera mot smuggling och beväpnade ligor och\r\nvad det nu kan vara som kan hota gränsstabiliteten.</pre><pre>Detta är fyra mycket centrala områden som just nu\r\nstår mycket högt upp på agendan. Det finns\r\nmängder av andra saker som Sverige agerar i, men\r\ndessa fyra ser jag som mycket centrala, inte minst\r\nmed tanke på tidsläget.</pre><pre>Slutligen vill jag ta upp frågan om det europeiska\r\nagerandet kontra det internationella. Här tror jag\r\natt det verkligen är fel att se det som ett slags\r\nmotsatsställning. Om Sverige är intressant i Europa\r\när vi också intressanta i övriga världen. Låt oss\r\ntänka oss att vi skulle tycka att Egypten vore\r\nintressant om Egypten inte engagerade sig starkt i\r\nsin del av världen. Jag tycker att det skulle vara en\r\nbisarr tanke. Vi tycker att Egypten är intressant\r\ndärför att Egypten agerar starkt i arabvärlden i sin\r\nregion. På samma sätt är Sverige intressant, därför\r\natt vi är en stark aktör i vår region -- i Västeuropa\r\ngenom den europeiska integrationen, i Östeuropa\r\ngenom vårt mycket starka engagemang i Baltikum,\r\ni Ryssland, men också i övriga Central- och\r\nÖsteuropa. Det gör oss till en starkare och\r\nintressantare partner också i Asien i övrigt, där man\r\nför övrigt tycker att EG och EG-samarbetet är\r\nmycket intressant. I Ostasien och även i Sydasien\r\ndiskuterar man mycket olika former av regional\r\nintegration, där man tittar på Europa och det\r\neuropeiska samarbetet. Det är intressant i\r\narabvärlden, där man konstaterar att man inte har\r\nlyckats så väl med sitt eget samarbete, därför att det\r\nhar varit bara politiskt och inte innehållit detta\r\ntunga ekonomiska samarbete som har varit så\r\neffektivt i Europa. I Latinamerika försöker man\r\nkopiera mycket av det som EG har tagit fram\r\ngenom frihandelsområden och annat.</pre><pre>Den europeiska samverkansmodellen är alltså\r\nmycket intressant i resten av världen. Den följs med\r\nmycket stort intresse. Sverige har naturligtvis som\r\nen aktiv deltagare i den europeiska integrationen\r\nmycket större möjligheter att vara en intressant\r\npartner i Latinamerika, i arabvärlden, i Asien och i\r\nÖsteuropa än vad vi skulle vara om vi inte hade\r\ndenna mycket starka europeiska politik. Att\r\nförsöka konstruera en motsättning mellan dessa,\r\ntror jag i grunden är fel.</pre><pre>Anf. 48  BIRGITTA HAMBRAEUS (c)\r\nreplik:</pre><pre>Herr talman! Jag vill inskränka mig till att\r\nkommentera det Göran Lennmarker replikerade\r\nnär det gäller mitt anförande.</pre><pre>Vi har inte råd att tänka så snävt och vara så rigida.\r\nSverige är ordförande för ESK. Göran Lennmarker\r\nsade att vi bl.a. är närvarande som observatörer i\r\nKosova, men detta måste självfallet kunna\r\nutvidgas. Kan verkligen Göran Lennmarker ha\r\nnågonting emot att man parellellt med FN:s och\r\nEG:s ansträngningar engagerar människor runt om\r\ni ESK:s medlemsländer för att komma dit och med\r\nandra metoder än diplomati och militära insatser\r\ngöra insatser där?</pre><pre>Jag tänker t.ex. på medborgardiplomaterna,\r\nCitizen Diplomat, som finns i USA. Jag tänker på\r\nolika terapiskolor som tillsammans med olika\r\nbefolkningsgrupper skulle kunna komma till rätta\r\nmed och läka konflikterna. Jag tänker på TFF i\r\nSverige som Maj Britt Theorin nämnde som en\r\noerhört framgångsrik medlare som faktiskt enligt\r\nden kosovoalbanske presidenten var mer\r\nframgångsrik än vad ESK:s observatörer är nu med\r\nsina tusenlappar som de kanske kan få från UD.</pre><pre>Jag tänker på HCA -- Helsinki Citizens'\r\nAssembly -- dvs. de medborgarrörelser som har\r\nbildats som just NGO:s i samband med ESK-\r\nprocessen. De har bl.a. en ordförande i Belgrad.</pre><pre>Jag kan bara nämna några få exempel här, men runt\r\nom finns det människor med\r\nförhandlingskompetens som inger förtroende --\r\nframstående personer -- som om ESK tog initiativet\r\nskulle kunna medverka med både råd och med\r\naktivt deltagande i det förra Jugoslavien. De skulle\r\ninte minst stödja den majoritet av människor i det\r\nforna Jugoslavien som vill ha slut på kriget. De\r\nskulle kunna ta kontakt med de kvinnogrupper som\r\nfinns där. Det är mycket få kvinnogrupper som\r\nönskar fortsätta etnisk rensning och krig.</pre><pre>Inte kan väl Göran Lennmarker mena att ESK skall\r\npassa bara för att FN och EG försöker där nere eller\r\natt det inte är lämpligt att man utökar\r\nverksamheten med det mandat man faktiskt har fått\r\ni enhällighet bland ESK:s stater?</pre><pre>Anf. 49  GÖRAN LENNMARKER (m)\r\nreplik:</pre><pre>Herr talman! Det viktiga är, Birgitta Hambraeus,\r\natt man går hand i hand och att man inte försöker\r\nkonkurrera med FN. Det är också det som har\r\nskett. ESK skall dessutom bli en regional\r\norganisation i FN-stadgans mening, vilket\r\nytterligare understryker vikten av att man så att\r\nsäga samkör.</pre><pre>ESK kan visst göra värdefulla insatser parallellt\r\nmed FN. Men ESK skall inte ge sig in på det\r\ncentrala förhandlingsområde som FN och FN:s\r\nsäkerhetsråd nu har att hantera. Det vore mycket\r\nolyckligt, och det skulle inte gagna ett gott syfte.</pre><pre>Anf. 50  BIRGITTA HAMBRAEUS (c)\r\nreplik:</pre><pre>Herr talman! Jag är verkligen glad över Göran\r\nLennmarkers förtydligande. Jag har självfallet\r\naldrig föreslagit att ESK skulle konkurrera på\r\nsamma område som FN -- tvärtom. Hela mitt\r\nanförande innebar ju att ESK skulle kunna\r\nkomplettera med ny expertis och helt enkelt ta ett\r\nnytt grepp i denna fruktansvärda konflikt och på\r\ndet sättet bidra till freden.</pre><pre>Jag är tacksam över att Göran Lennmarker tydligen\r\nmissförstod mitt anförande. Jag får i stället hoppas\r\npå och vädja till Göran Lennmarker om att han\r\nframför tankarna att Sverige som ordförande i ESK\r\nnu tar nya initiativ för att med NGO:s, dvs.\r\nfrivilligorganisationer runt om i ESK:s\r\nmedlemsstater, bidra till en lösning av konflikten.</pre><pre>Anf. 51  MAJ BRITT THEORIN (s):</pre><pre>Herr talman! Jag skall inte föra debatt med Göran\r\nLennmarker om ESK kontra FN. Däremot vill jag\r\ngärna ta upp några av de andra frågor han nämnde.</pre><pre>Han nämnde att tre eller eventuellt fyra saker nu\r\nstår i fokus för regeringen. Jag hoppas att det gäller\r\nModeraterna och inte regeringen i dess helhet. Om\r\ndet vore så, vore det ganska förödande.</pre><pre>Vad gäller förlängning av NPT har vi inga delade\r\nmeningar. Inte heller när det gäller frågan om\r\nprovstopp. Det är tack vare att riksdagen har drivit\r\nfram ett ställningstagande mot Moderaterna som vi\r\nhar fått en aktivitet i provstoppsfrågan. Det var i\r\ndet material man plockade fram från UD tidigare\r\ninte alls en fråga som man skulle prioritera. Det är\r\nbra om vi är överens om det nu.</pre><pre>Det är naturligtvis bra om vi är överens om att\r\navtalen som man har kommit överens om skall\r\nhållas -- inte bara från Sovjets sida utan från alla\r\nparters sida. Men det räcker inte med bilaterala\r\navtal. Som jag sade tidigare är de ännu inte satta i\r\nsjön. Det är långt kvar till dess att vi har kommit\r\nvidare med nedskärningen av kärnvapen i sig.</pre><pre>Den fjärde punkten gällde suveränitetsstöd för\r\nBaltikum. Finns det moderata tankar på att bygga\r\nupp försvaret i Baltikum? Det är ju en viktig\r\nnedrustningsåtgärd för den här regeringen.</pre><pre>Jag kan inte riktigt hänga med Göran Lennmarker\r\ni det han sade om motsättningarna mellan Europa\r\noch FN. Han säger att vi i Sverige, om vi är\r\nintressanta i vårt integrationsarbete i Europa,\r\nockså blir intressanta i världen. Men skulle inte\r\nSverige vara intressant i världen om det inte skulle\r\nkomma att ingå i EG?</pre><pre>Historien började inte med den moderatledda\r\nregeringen där den svenska utrikespolitiken skulle\r\ndrivas med en europeisk identitet. Svensk\r\nutrikespolitik är av mycket gammal hävd\r\ninternationell och global. Det vi har beklagat är att\r\nman har snävat in den till att fokuseras på Europas\r\nintressen.</pre><pre>Det visade sig också att det är så. Göran\r\nLennmarker bekräftar ju faktiskt det vi befarar.\r\nDet fanns de facto inget intresse från regeringens\r\nsida för att få Sverige med i säkerhetsrådet just i\r\ndenna intressanta tid. Sveriges erfarenheter hade\r\nkunnat vara av godo i förändringen av\r\nsäkerhetspolitiken.</pre><pre>Sveriges aktiviteter i Förenta nationerna och i\r\nEuropa är viktiga, men man kan inte säga att man\r\nbara skall fokusera på Europa och därmed tro att\r\nman får gehör i världen i övrigt. Sveriges gehör i\r\nvärlden i övrigt har tyvärr minskat genom den\r\npolitik som regeringen har bedrivit i Förenta\r\nnationerna.</pre><pre>Anf. 52  GÖRAN LENNMARKER (m):</pre><pre>Herr talman! Först vill jag kommentera det som\r\nsades om suveränitetsstödet, som syftar till att\r\nskapa en stabilare situation. Det är ett stöd som inte\r\nsyftar till en militär uppbyggnad, men däremot till\r\natt man skall kunna klara av gränskontroller,\r\nkustbevakning och sådant som är nödvändigt för att\r\nse till att man har en stabil gränssituation. Det är ett\r\nviktigt led i de stabiliserande och\r\nsäkerhetsskapande åtgärderna. Visst är det\r\nblygsamt -- det är ingen stor sak -- men det är likväl\r\nviktigt.</pre><pre>Det är nog ändå så, Maj Britt Theorin, att vår\r\neuropeiska identitet i utrikespolitiken inte står i\r\nmotsatsställning till en aktivitet i andra delar av\r\nvärlden. Maj Britt Theorin och andra har målat upp\r\nen bild av att man inte skulle kunna var aktiv i\r\nEuropa och samtidigt vara aktiv på andra ställen.</pre><pre>Jag tror att denna regering faktiskt har varit mer\r\naktiv i Asien än den föregående, både när det gäller\r\nekonomiska förbindelser och när det gäller\r\nmänskliga rättigheter. Regeringen har utmärkt\r\ngoda kontakter i Latinamerika. Ett exempel bland\r\nmånga på detta är ett förestående besök av Aylwin\r\ni Chile. Vi har utmärkt goda kontakter i Afrika. Jag\r\nser att biståndsministern sitter där borta. Han har\r\nvid ett flertal tillfällen rest i Afrika, och han har\r\nutmärkt goda kontakter där.</pre><pre>Jag skulle vilja påstå att denna regering utmärks av\r\natt den har bättre förbindelser med Västeuropa,\r\nbättre förbindelser med Östeuropa --\r\nRysslandsförbindelserna har väl aldrig någonsin\r\nvarit bättre -- och förmodligen bättre förbindelser\r\nmed Ostasien. Jag är inte säker på att den\r\nsocialdemokratiska regeringens förbindelser med\r\nIndien var så särskilt goda. Vi vet vad ordet Sverige\r\nförknippas med där. Vi har kanske också bättre\r\nförbindelser med Latinamerika. Jag har inte\r\nmöjlighet att bedöma om förbindelserna med\r\nAfrika är bättre eller ej, men jag är alldeles\r\növertygad om att summan av kardemumman är väl\r\nspridda förbindelser där det europeiska\r\nengagemanget på intet sätt står i motsatsställning\r\ntill ett engagemang i ett vidare sammanhang.\r\nEuropa är ju inte slutet utan öppet -- ett Europa\r\nsom lever i samspel med omvärlden.</pre><pre>Anf. 53  MAJ BRITT THEORIN (s):</pre><pre>Herr talman! Det brister litet i logiken, Göran\r\nLennmarker. Om nu denna regering har etablerat\r\nså utomordentliga ekonomiska förbindelser med\r\nvärlden i övrigt, är det ju litet underligt att man\r\ndärifrån inte ansåg Sverige vara så betydelsefullt att\r\nman ville rösta för oss i säkerhetsrådet. Det gjorde\r\nman inte. Man klargjorde t.o.m. att skälet härtill\r\nvar att Sveriges intresse för den övriga världen hade\r\navtagit med den nya regeringens inträde.\r\nInställningen tog sig inte bara deklaratoriska\r\nformer utan visade sig också i hur man röstade i\r\nFörenta nationerna.</pre><pre>Från att tidigare ha haft en självständig, kritisk\r\nhållning mot stora makter blev Sverige en av amen-\r\nsägarna som följer efter när de tyngre ekonomiska\r\nmakterna säger ifrån. I varje fall ställer inte\r\nmajoriteten av världens länder representerade i\r\nFörenta nationerna sig bakom den nya borgerliga\r\nregeringens politik, och den ville inte ha oss med i\r\nsäkerhetsrådet, just beroende på den politik som ni\r\nsjälva har drivit. Jag förstår inte logiken i Göran\r\nLennmarkers resonemang.</pre><pre>Framför allt är det väl en fara i att som Göran\r\nLennmarker säga att om vi integrerar vårt arbete i\r\nEuropa, växer intresset för oss också ute i världen.\r\nMen om, kanske mot förmodan, Sverige inte skulle\r\nintegreras i Europa, skulle därmed världens\r\nintresse för Sverige minska? Det är ju beroende av\r\nSveriges eget agerande i Förenta nationerna, i\r\nEuropa och på andra håll hur världens länder ställer\r\nsig till om Sverige nu är en viktig part eller inte.</pre><pre>I nedrustningsfrågorna är det bara att konstatera\r\natt Sverige från hösten 1991 tyvärr har ändrat\r\nröstbild i Förenta nationerna och blivit en passivare\r\npart, inte som tidigare en pådrivande part. Man\r\nmåste bestämma sig för hur man vill ha det. Jag\r\nuppfattar det nya läget som beklagansvärt,\r\neftersom det lett till att Sveriges roll i det\r\ninternationella samfundet har minskat.</pre><pre>Anf. 54  GÖRAN LENNMARKER (m):</pre><pre>Herr talman! Det är nog alldeles korrekt så, att om\r\nSverige skulle stå isolerat i Europa, skulle vår roll\r\nglobalt sett minska jämfört med om vi finns med i\r\nden europeiska integrationen.</pre><pre>I frågan om FN:s säkerhetsråd tror jag att Maj Britt\r\nTheorin gör en felaktig tolkning om hon tror att\r\nman gör ett slags ideologisk värdering av regeringar\r\nvid val av ledamöter i FN:s säkerhetsråd. Jag tror\r\nsnarare att det gjorda valet visade hur svårt det är\r\nför ett land som inte på samma sätt som våra\r\nkonkurrentländer har naturliga gemenskaper.\r\nSpanien tillhör EG och har sin spansk-amerikanska\r\nlojalitet. Nya Zeeland har samväldeslojaliteten,\r\nsom betyder väldigt mycket. Nästan en tredjedel av\r\nFN:s medlemmar tillhör samväldet. Valet\r\nillustrerar snarare hur svårt det är för ett land att\r\nhävda sig i den typ av konkurrens som vi för första\r\ngången var med i, om det inte tillhör en större\r\ngemenskap. Det är den slutsats som jag tycker att\r\nvi kan dra av säkerhetsrådskandidaturen.</pre><pre>Vad vidare gäller den ideologiska samhörigheten\r\ntror jag återigen inte att man i FN låter denna\r\navgöra vilka som skall sitta i säkerhetsrådet.\r\nDäremot är det väl ingen tvekan om att denna\r\nregering har en betydligt större ideologisk\r\nsamhörighet med stora delar av tredje världen och\r\nÖsteuropa. Avregleringar, privatiseringar och\r\nmarknadsreformer är en mycket dominerande\r\npolitisk huvudkraft i världen. Den dominerar\r\nÖsteuropa och i Ostasien och kommer nu även i\r\nIndien, som nu börjar slå in på den typen av politik.\r\nVi ser den också i åtskilliga framgångsrika länder i\r\nLatinamerika.</pre><pre>Vi förde tidigare en debatt om vikten av att också\r\nSydafrika efter demokratiseringen går in på\r\nprivatisering och avreglering. Detta är en politik\r\nsom står i samklang just med tredje världens länder,\r\nsom vill ta sig ut ur fattigdom, och står inte i\r\nmotsatsställning till dem.</pre><pre>Anf. 55  MAJ BRITT THEORIN (s):</pre><pre>Herr talman! Jag tror inte att vi kommer så mycket\r\nlängre, men låt mig säga att det inte precis är den\r\npolitik som Göran Lennmarker gör sig till talesman\r\nför, marknadskrafternas fria spel och privatisering,\r\nsom tredje världens länder frågar efter i Förenta\r\nnationerna.</pre><pre>Det är bara att konstatera att Sverige förlorade sin\r\nplats. Jag var där som delegat, och jag förde samtal\r\nmed en serie av mina tidigare kolleger i\r\nnedrustningsarbetet. De gav mig skälen till att\r\nSverige inte fick deras röster. Sverige hade ändrat\r\npolitik. Sverige har i åratal haft 120--130, kanske\r\nupp till 150 länder bakom sina förslag i Förenta\r\nnationerna. Sverige har alltså haft ett mycket starkt\r\nstöd för sin politik i alla år. Man kan ju själv räkna\r\nut om 12 länder i EG är starkare än 140--150 länder\r\ni FN.</pre><pre>Jag tror inte att man skall driva EG-debatten på de\r\nvillkoren. Jag tror inte heller att det är så att det\r\nstarka svenska internationella engagemanget för\r\nfred, nedrustning och solidaritetsfrågor i FN är en\r\nblack om foten för Sverige. Det skapar i stället ett\r\nmycket starkt och viktigt stöd.</pre><pre>Det är alldeles klart att vi inte har en ideologisk\r\nsamsyn, och jag vågar nog med min internationella\r\nerfarenhet säga att den ideologiska samsyn som\r\nGöran Lennmarker försöker föra till torgs att\r\ntredje världen skulle stå bakom inte är något som vi\r\nkänner igen från våra kontakter ute i världen. Det\r\när en annan politik som man kräver, inte de fria\r\nmarknadskrafternas spel, där de svaga\r\nmänniskorna slås ut.</pre><pre>Anf. 56  GÖRAN LENNMARKER (m):</pre><pre>Herr talman! Det är säkert korrekt att Maj Britt\r\nTheorin inte känner igen det från sina egna\r\ninternationella kontakter. Men det kan för den\r\nskull ändå vara en korrekt bild av hur det förhåller\r\nsig.</pre><pre>Låt mig börja med att peka på att de stora och\r\ndramatiska förändringar som sker i tredje världen\r\njust innehåller t.ex. privatisering. Privatiseringen\r\nav det kinesiska jordbruket är förmodligen den\r\nenskilt viktigaste utvecklingsbefrämjande åtgärd\r\nsom har genomförts på vår jord. Den berör 900\r\nmiljoner människor på den kinesiska landsbygden,\r\nmänniskor som gick från en djup fattigdom och stor\r\nhungersnöd in i en snabb utveckling. De har\r\nfortfarande långt till välstånd, men är likväl i en\r\nsnabb utvecklingsprocess.</pre><pre>Vi ser början på detta också i Indien och i\r\nLatinamerika. Förhoppningsvis skall vi också\r\nkunna se det i Afrika, så att Afrika kommer ut ur\r\nsin stagnation.</pre><pre>Detta är trots allt ett bispår. När det gäller frågan\r\nom en motsatsställning mellan Europa och resten\r\nav världen har varken jag eller regeringen ställt\r\nEuropa i denna motsatsställning mot världen, utan\r\ndet är den socialdemokratiska oppositionen som\r\nhar velat måla upp en bild av att genom att\r\nregeringen engagerar sig för Europa skulle den vara\r\nlikgiltig eller negativ inför resten av världen. Det är\r\nju ett bisarrt påstående. Man kan vara mycket aktiv\r\nför Europafrågan och den europeiska integrationen\r\nsamtidigt som man är mycket aktiv när det gäller\r\nÖsteuropas demokratisering, Baltikum, Ryssland,\r\nPolen -- vårt närområde -- liksom när det gäller Öst-\r\noch Centraleuropa i dess helhet. Samtidigt kan man\r\nockså vårda förbindelserna med Asien, Afrika och\r\nLatinamerika. Det finns ingen som helst\r\nmotsatsställning i detta, och det är vår poäng i detta\r\nsammanhang.</pre><pre>När det återigen gäller säkerhetsrådet kan man ha\r\nmånga olika versioner, men det är klart att i\r\nkampanjerna inför valet spelar många av de\r\ngrundläggande lojaliteterna -- samväldet, det\r\nspanskspråkiga Amerika och EG:s tyngd och\r\nbetydelse i politiken -- faktiskt en viss roll. När man\r\nagerar i FN sorterar man inte ut regimer som man\r\ntycker om eller inte tycker om, utan man gör mera\r\nlångsiktiga och strategiska överväganden.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 §  Styrnings- och samarbetsformer i\r\nbiståndet</pre><pre>Föredrogs</pre><pre>utrikesutskottets betänkande</pre><pre>1992/93:UU26 Styrnings- och samarbetsformer i\r\nbiståndet (prop. 1992/93:244 och 1992/93:100\r\ndelvis).</pre><pre>Anf. 57  KRISTINA SVENSSON (s):</pre><pre>Herr talman! Låt mig först uttrycka min\r\nuppskattning av att det ansvariga statsrådet är här\r\nför att delta i denna debatt.</pre><pre>I Sverige har vi haft en tradition av politisk enighet\r\nkring principerna och formerna för vårt samarbete\r\nmed utvecklingsländerna. Vi har här i riksdagen\r\nhaft enighet och mycket stora majoriteter såväl för\r\nde biståndspolitiska målen som för formerna för\r\norganisationen av vårt bistånd.</pre><pre>Under de 30 år som det svenska biståndet existerat\r\nhar det naturligtvis förändrats till innehåll och\r\nvolym. Nya mål har kommit till, nya myndigheter\r\nhar inrättats, nya uppgifter för biståndet har vuxit\r\nfram.</pre><pre>När vi socialdemokrater satt i regeringsställning\r\nsökte vi vid varje förändring av biståndspolitiken\r\natt nå politiskt samförstånd. Den traditionen har\r\ntyvärr nu brutits. Det är märkligt av många skäl.</pre><pre>För det första utsätts biståndet i dag för ett starkt\r\ntryck -- större och mer krävande uppgifter och\r\nsamtidigt minskande resurser. För det andra\r\nattackeras biståndet, för det mesta på osakliga\r\ngrunder, och utsätts t.o.m. för rena\r\nförtalskampanjer. För det tredje undermineras\r\nbiståndsviljan allteftersom budgetunderskottet\r\nökar och den inhemska ekonomiska krisen djupnar.</pre><pre>I det här klimatet är det än mer nödvändigt för\r\nbiståndets skull att söka samförståndslösningar.\r\nMen icke så. Trots att regeringen varit väl\r\nmedveten om att vi socialdemokrater varit mycket\r\nkritiska mot förslagen, så tog man inte kontakt med\r\noss när propositionen utformades. Trots att vi\r\nsocialdemokrater i vår motion klart uttalade att vi i\r\nutskottsbehandlingen ville återknyta till\r\nsamförståndspolitiken, så möttes vi av kalla\r\nhanden.</pre><pre>Resultatet är att vi nu har ett förslag på riksdagens\r\nbord som är föga hållbart i ett längre perspektiv.\r\nVid ett regeringsskifte, som ju inte är helt\r\notänkbart, lever förslagen i det här betänkandet ett\r\nfarligt liv.</pre><pre>Enligt propositionen är syftet med förslagen att öka\r\neffektiviteten i det svenska biståndet genom att\r\ngöra regeringens och myndigheternas ansvar och\r\nuppgifter tydligare inom ramen för en mål- och\r\nresultatorienterad styrning. För att nå detta syfte\r\nföreslås för det första en förändrad anslagsstruktur,\r\nför det andra en ny modell för samarbetet med\r\nmottagarländerna och för det tredje en integrerad\r\nfältorganisation.</pre><pre>Den nya föreslagna anslagsstrukturen innebär att\r\nnuvarande landramar skall ersättas av s.k.\r\nindikativa planeringsramar.</pre><pre>Vi socialdemokrater kan inte ställa upp på den\r\nförändringen eftersom det betyder att\r\nlångsiktigheten i biståndet försvagas. Vi är negativa\r\ntill förslaget eftersom det innebär en försämring\r\nutifrån mottagarländernas perspektiv. Förslaget\r\nförsämrar, enligt vår mening, möjligheterna till\r\nplanering för mottagarna av svenskt bistånd.</pre><pre>Propositionens förslag att avskaffa de avtalsfästa\r\nlandramarna kommer att innebära att\r\nmottagarlandets möjlighet att foga in det svenska\r\nbiståndet i sin egen ekonomiska planering och\r\nbudgetering minskar.</pre><pre>I betänkandet finns ingen klar och tydlig definition\r\nav det nya begreppet ''indikativa planeringsramar''.\r\nDet är därför angeläget att här i kammaren få ett\r\nklargörande på den här punkten av utskottets\r\ntalesman.</pre><pre>Propositionen ger inga övertygande argument för\r\natt avskaffa det nuvarande systemet med\r\nlandramar. Vi socialdemokrater vill behålla\r\nlandramarna och de övergripande samarbetsavtal\r\nmed mottagarländerna som numera finns.</pre><pre>Vidare föreslås i propositionen att importstödet\r\nlyfts ur landramarna och sammanförs med det s.k.\r\nbetalningsbalansstödet. Vi menar att importstödet\r\nbör behållas inom landramarna eftersom detta,\r\nsom är ett direkt stöd till strukturprogrammen,\r\nmåste vara av långsiktig karaktär.\r\nStrukturprogrammen i sig karakteriseras ju av\r\nlångsiktighet.</pre><pre>Det andra förslaget i propositionen avser en ny\r\nmodell för samarbetet med mottagarländerna.\r\nJämte de s.k. landprofilerna, som använts som\r\nplaneringsinstrument de senaste åren, införs nu\r\nbegreppet landsstrategier. Avsikten är att\r\nregeringens ansvar skall bli tydligare i själva\r\nberedningsprocessen.</pre><pre>Förslaget innebär egentligen en förskjutning från\r\nmyndigheten, SIDA, till regeringskansliet. Jag\r\ntycker det är på sin plats att påminna om vår\r\nsvenska förvaltningstradition, där vi har en tydlig\r\noch klar rollfördelning mellan myndighet och\r\nregeringskansli. Myndigheten skall bereda och\r\nverkställa, och regeringskansliet skall utarbeta\r\nriktlinjer och formulera mål och policy.</pre><pre>Med det här förslaget går regeringskansliet in i\r\nmyndigheternas arbetsuppgifter. Det finns redan\r\nnu oklarheter vad gäller samordningen i\r\nbiståndsberedningen. Det här förslaget renodlar\r\ninte myndighetens resp. departementets\r\nåtaganden -- tvärtom innebär det, som vi ser det, en\r\nsammanblandning av rollerna.</pre><pre>I den utredning som har föregått propositionen\r\npekar flera av våra myndigheter på denna oklarhet.\r\nEnligt vår uppfattning borde man för att nå större\r\neffektivitet i biståndet koncentrera sitt arbete på att\r\nhitta samordningsmöjligheter mellan svenskt\r\nbilateralt bistånd och övriga givare, t.ex. EG och de\r\nmultilaterala organen.</pre><pre>I utredningen påpekas att det inte finns\r\nsamordningsproblem mellan de olika\r\nmyndigheterna men väl oklarheter mellan\r\nmyndigheter och regeringskansli. Det är svårt att\r\ngöra en bedömning av det förslag som nu läggs\r\nfram, och det är oklart vilka vinster man gör för att\r\nnå en större effektivitet i biståndet.</pre><pre>Slutligen har vi det tredje förslaget i propositionen,\r\nvilket är att fältadministrationen skall integreras.\r\nÄven det här förslaget är, enligt vår mening,\r\nbehäftat med oklarheter. Det kan möjligen\r\ninnebära effektivitetsvinster. Men vi\r\nsocialdemokrater menar att de förslag som förts\r\nfram i remissomgången och i SIDA:s yttrande om\r\nregionala ambassader bör återigen granskas\r\nnärmare. Vi är alltså inte beredda att tillstyrka\r\nregeringens förslag i den här frågan.</pre><pre>Under förra riksmötet gav riksdagen regeringen till\r\nkänna, med anledning av en socialdemokratisk\r\nmotion, att regeringen skulle återkomma med\r\nförslag om hur bl.a. riksdagens insyn och inflytande\r\növer biståndets utformning kunde säkerställas. Det\r\nförslag som nu ligger på riksdagens bord har\r\nsnarare minskat riksdagens insyn och inflytande.</pre><pre>Herr talman! Jag yrkar bifall till våra tre\r\nreservationer nr 1, 3 och 5.</pre><pre>Anf. 58  LARS MOQUIST (nyd):</pre><pre>Herr talman! Det är med tillfredsställelse jag nu ser\r\natt ett statsråd från regeringen är närvarande. Vid\r\nbehandlingen av de båda tidigare betänkandena om\r\nSydafrika och om säkerhetspolitiken prioriterade\r\ntydligen ansvariga statsråd annan verksamhet än\r\nriksdagsdebatten.</pre><pre>Ny demokrati har lagt fram sin syn på biståndets\r\ninriktning och omfattning i en rad motioner. Vi har\r\nföreslagit ett helt nytt grepp på\r\nbiståndsmyndigheterna både på hemmaplan och i\r\nfält. Vi anser att Sverige borde renodla biståndet till\r\nsådant som det här landet är verkligt duktig på och\r\nse till att den hjälpen verkligen når dem som mest\r\nbehöver den. Vi menar att dagens befintliga\r\nmyndigheter som SIDA, BITS, SwedeCorp, Sandö\r\nU-centrum, Exportrådet, EKN, Svensk\r\nexportkredit m.fl. bör omvandlas till två nya\r\nmyndigheter med skilda huvudinriktningar.</pre><pre>Den ena myndigheten skall ha det totala ansvaret\r\nför det som kan kallas för hårdvaran. Det kan vara\r\nkatastrofinsatser, infraprojekt, flyktinghjälp,\r\nfamiljeplanering m.m. Till sin hjälp skall man ha en\r\noperativ enhet med sådana tekniska och personella\r\nresurser att de mycket snabbt kan vara på plats där\r\nhjälpen behövs.</pre><pre>Den andra myndigheten skall ha det totala ansvaret\r\nför mjukvaran. Det kan gälla exportkrediter,\r\ngarantier, lån, skuldsanering, utrikeshandel m.m.\r\nSjälvfallet skall det vara ett nära samarbete mellan\r\nde två myndigheterna. De båda nya myndigheterna\r\nskall ha hela världen som sitt arbetsfält, men med\r\nen prioritet på Baltikum och Östeuropa.</pre><pre>En ny utredning som rör olika myndigheter och\r\norganisationer har aviserats av regeringen. Vi\r\navvaktar med stort intresse de förslag som\r\nregeringen kommer att lämna.</pre><pre>Vi anser att de multilaterala anslagen skall\r\növerföras till Utrikesdepartementets avdelning för\r\ninternationellt utvecklingssamarbete. I dag finns\r\ndet multilaterla anslag fördelat dels i olika\r\ndepartement, dels hos biståndsmyndigheterna.</pre><pre>Ny demokrati instämmer i vikten av att såväl\r\nriksdagens som regeringens möjligheter att styra\r\nbiståndets inriktning förbättras. Om akuta\r\nhjälpbehov uppstår i ett land eller i en region skall\r\nplaneringen och organisationen vara sådan att vi\r\nsnabbt skall kunna bistå de människor som behöver\r\nvår hjälp. Flexibiliteten i biståndet måste öka --\r\nberedskapen för ändrad inriktning skall alltid vara\r\nhög. Regeringens förslag om hur man skall hantera\r\nde s.k. reservationerna tycker vi är bra, dvs. att\r\nreserverade medel skall kunna överföras till nya\r\nprojekt och t.o.m. till nya länder.</pre><pre>Ny demokrati anser att biståndsinriktningen i\r\nstörre utsträckning än vad som är fallet i dag skall\r\npräglas av projekttänkande. Självfallet skall fasta\r\nprogramländer och deras landramar avvecklas.</pre><pre>Vi vill också få till stånd en avsevärt bättre\r\nredovisning av biståndet. Allmänheten måste få en\r\nsaklig information om de olika\r\nutvecklingsprojekten inom biståndet -- både över\r\nprojekt som gått bra och över projekt där satsade\r\nmedel inte fått den effekt som avsetts. Vi vill också\r\natt en mera utförlig redovisning lämnas till\r\nriksdagen varje år. Redovisningen skall ge\r\nriksdagen ett objektivt underlag för att bl.a.\r\nmöjliggöra kostnadsbesparingar och\r\nrationaliseringar inom biståndet.</pre><pre>Av regeringens proposition framgår att regeringen\r\nskall förhandla med mottagarlandets regering om\r\nlämplig biståndsinsats. I dessa förhandlingar bör\r\nockså regeringen driva fram krav på en ökad\r\nkoordinering mellan andra givarländer. Man bör\r\nsamråda med andra mottagarländer och kartlägga\r\nderas bistånd.</pre><pre>Ny demokrati föreslår att Sverige tar ett helt nytt\r\ngrepp på sin ''fältadministration'' i såväl industri-\r\nsom utvecklingsländer. Vi föreslår att ambassader,\r\nbiståndskontor, exportråd m.m. slås ihop till en\r\nenhet, det vi kallar för Sweden Centre.</pre><pre>För utvecklingsländerna föreslås i propositionen att\r\nbiståndskontor och ambassad integreras och att det\r\nutses en chef för denna enhet med ett\r\nhelhetsansvar. Detta är säkert bra, men vi vill gå\r\nlängre. Vi föreslår en regionalisering. Vi anser att\r\nmånga länder i södra och mellersta Afrika skall\r\nskötas från två fasta regionkontor med\r\nhelhetsansvar för biståndsinsatser, handelsutbyte,\r\nturism och rena diplomatiska frågor. Strategiska\r\nstäder är enligt vår mening Johannesburg och\r\nNairobi.</pre><pre>Johannesburg bör förutom Sydafrika ansvara för\r\nländer som Moçambique, Namibia, Botswana,\r\nLesotho, Zimbabwe, Zambia, Malawi och Angola.</pre><pre>Nairobi skulle förutom Kenya kunna ansvara för\r\nTanzania, Zaire, Uganda, Somalia, Etiopien,\r\nSudan och Nigeria.</pre><pre>Vi anser att detta skulle ge stora besparingar,\r\ninnebära bättre samordning, ge större möjligheter\r\natt bevaka regionala projekt men ändå inte\r\nnämnvärt försämra den sedvanliga diplomatiska\r\naktiviteten i de olika länderna. De flesta\r\nhuvudstäder i de kringliggande länderna nås med\r\nflyg inom en--två timmar.</pre><pre>Vi i Ny demokrati har ofta påpekat vikten av att ha\r\nrätt person på rätt plats. Den som skall ha ansvaret\r\nför den regionala verksamheten bör självfallet ha\r\nde kvalifikationer som krävs för en sådan uppgift.\r\nMan bör utöver den sedvanliga UD-\r\nrekryteringsbasen i mycket större utsträckning låta\r\nrekrytera chefer från det privata näringslivet och\r\nfrån enskilda organisationer.</pre><pre>Av propositionen framgår att integrationen och de\r\nförändringar denna föranleder bör genomföras\r\nsuccessivt. Vi delar inte denna uppfattning. Vi\r\nanser att det av besparingsskäl är angeläget att\r\ngenomföra integrationen av ambassader och\r\nbiståndskontor snarast möjligt. Vi vill genom en\r\nregionalisering av all verksamhet till två kontor att\r\nintegrationen genomförs på ett mycket mera\r\ngenomgripande sätt än vad som anges i\r\npropositionen.</pre><pre>Herr talman! Jag vill till sist yrka bifall till våra\r\nreservationer 2, 4 och 6.</pre><pre>Anf. 59  BERTIL MÅBRINK (v):</pre><pre>Herr talman! Jag får väl stämma in i kören och säga\r\natt det är bra att Alf Svensson, biståndsministern,\r\när här. Men jag tänker inte gnöla över att\r\nministrarna inte var här tidigare under debatten.\r\nJag har full respekt för att de kanske har annat att\r\ngöra. Jag tror inte att det är av ointresse. Jag har\r\nvarit med i 23 år. Oavsett vilken regering som sitter\r\när det samma gnällande. Antingen är statsråden här\r\nför mycket eller också är de här för litet. Det är bra\r\natt Alf Svensson är här, så att vi får höra vad detta\r\nkan innebära så småningom.</pre><pre>Herr talman! Regeringen har uppenbarligen\r\nmycket brått att lägga om det svenska biståndet\r\nfrån solidaritet med u-ländernas folk till ideologisk\r\nstyrning utifrån ett dogmatiskt synsätt. Det syntes\r\nbl.a. i nedskärningarna i biståndsbudgeten. Det\r\nsyns ännu tydligare i det förslag till ändring av\r\nstyrnings- och samarbetsformerna i biståndet som\r\nregeringen har lagt fram.</pre><pre>Regeringen talar i förslaget om effektivitet. Men\r\nblir biståndet effektivare därför att UD:s\r\nbiståndsavdelning utarbetar landstrategier eller för\r\natt SIDA och de andra biståndsmyndigheterna får\r\nmindre att säga till om? Sitter UD-folket inne med\r\nstörre u-landskompetens än SIDA? Vad det\r\nhandlar om är naturligtvis att regeringen vill ha\r\nökade möjligheter till politisk styrning.</pre><pre>Regeringen talar om marknadsekonomi. Men\r\ngynnas marknadsekonomiska reformer i u-\r\nländerna om man avskaffar landramarna och de\r\növergripande samarbetsavtalen med\r\nmottagarländerna? Det leder ju i stället till mindre\r\nlångsiktighet och minskat ansvarstagande från\r\nmottagarländernas regeringar.</pre><pre>Regeringen talar om demokrati. Men vilken\r\ndemokrati blir det för u-ländernas bönder och\r\nkvinnor om svenska UD skall göra upp strategin?\r\nMänniskorna i mottagarländerna är helt\r\nfrånvarande i regeringens proposition.</pre><pre>Regeringen talar om ökad insyn och mer inflytande\r\nför riksdagen. Men enligt dessa förslag får\r\nriksdagen, vad jag förstår, mindre insyn och mindre\r\nmöjlighet att styra biståndet. Riksdagen får bara ta\r\nställning till vad som kallas indikativa\r\nplaneringsramar. Sedan vill regeringen ha makt att\r\nflytta pengar från en verksamhet till en annan. I och\r\nför sig praktiserar regeringen redan detta.\r\nRegeringen har skurit ner på landramarna och\r\nutlovat bistånd i andra former. Förra året utlovades\r\nexempelvis 70 miljoner kronor till Vietnam, som\r\nstöd för en uppgörelse med IMF. Det blev ingen\r\nuppgörelse, därför att USA sade nej. Men vart har\r\nde 70 miljonerna tagit vägen?</pre><pre>Regeringen vill slå ihop ambassader och\r\nbiståndskontor, och så kallar man det integrerad\r\nfältadministration. Vilka vinster det kan ge och hur\r\ndet skall utformas är inte klart ännu. Det vill\r\nregeringen bereda ytterligare. Alltså, först\r\nriksdagsbeslut och sedan beredning, så kan\r\nregeringen själv bestämma.</pre><pre>Ett alternativ till detta har föreslagits av SIDA,\r\nnämligen regionala ambassader. Det skulle spara\r\nupp emot 20 miljoner kronor. Jag anser att detta är\r\nnågot som borde prövas.</pre><pre>Vänsterpartiets slutsats blir att regeringens förslag\r\nskall avvisas. I stället måste en ordentlig översyn av\r\nbiståndsarbetet göras. Vi har i Vänsterpartiet i\r\nåratal kritiserat det plottriga i att biståndet är\r\nuppdelat på en mängd anslag utanför landramarna,\r\nminskningen av det landprogrammerade biståndet,\r\nden försvagade utvecklingsorienteringen och\r\nriksdagens minskade insyn, som också leder till\r\nminskad insyn för allmänheten. Man måste också\r\nse på effektiviteten i de multilaterala organen, dit\r\nSverige avsätter betydande biståndsmedel.</pre><pre>Det finns en rapport som visar att 35 % av\r\nVärldsbankens projekt misslyckas. Tänk om\r\nSIDA:s projekt till 35 % skulle misslyckas. Nu gör\r\nde inte det. Biståndsministern är ju en ivrig\r\nförsvarare av Världsbanken. Det skulle vara\r\nintressant att höra en kommentar.</pre><pre>Kritiken mot WHO och FAO växer. Här behövs\r\nökad insyn för riksdagen. Borde det inte också\r\ngöras en effektivitetsstudie av EG:s bistånd? Det är\r\nju många som är angelägna om att Sverige snabbt\r\nskall bli medlem i EG. Man borde studera om EG:s\r\nbistånd är effektivare än Sveriges bistånd. Det skall\r\nbli intressant att se. Det har ju annars rykte om sig\r\natt vara byråkratiskt och trögt.</pre><pre>Herr talman! Jag tänker, för att spara kammarens\r\ntid, inte yrka bifall till mina meningsyttringar. Vi\r\nkommer att stödja de socialdemokratiska\r\nreservationerna.</pre><pre>Anf. 60  DANIEL TARSCHYS (fp):</pre><pre>Herr talman! Kristina Svensson underströk med all\r\nrätt att det råder omfattande enighet i kammaren\r\nvad gäller biståndet. Vi hade nyligen en debatt om\r\nbiståndets mål, inriktning och omfattning, där det\r\nfanns skiljelinjer men där enigheten var mera\r\npåfallande.</pre><pre>Den proposition som dagens debatt gäller handlar\r\nhuvudsakligen om tekniska spörsmål. Flertalet av\r\nde frågor som tas upp i propositionen är egentligen\r\nsådana som regeringen kunde ha avgjort på egen\r\nhand eller enkelt infört i nästa års\r\nbudgetproposition. Att regeringen ändå valt att gå\r\nfram till riksdagen med förslaget är, utgår jag ifrån,\r\nett utslag av en vilja att vara öppen och föra en\r\ndiskussion om de tekniska spörsmålen.</pre><pre>Man kan självfallet ha olika uppfattningar om hur\r\nanslag skall vara konstruerade, exakt hur dialogen\r\nskall föras med våra mottagarländer, exakt hur\r\nbiståndskontor och ambassader skall samspela och\r\nvilka samordningsmöjligheter som finns på det\r\nadministrativa planet. Jag uppfattar inte de\r\nfrågorna som alltför ödesdigra, men jag tror att de\r\nbedömningar som regeringen har gjort är kloka.\r\nUtskottets majoritet ställer sig bakom de\r\nbedömningarna. Vi menar att lösningarna kan\r\nprövas.</pre><pre>Skulle det visa sig att man har tagit fel, får man\r\nnaturligtvis lära av erfarenheten och vidta de\r\nförändringar som kan behövas allt eftersom.</pre><pre>De invändningar som har kommit från höger och\r\nvänster innehåller, tycker jag, en del rimliga\r\nresonemang. Det görs en del rimliga invändningar\r\nsom jag utgår ifrån att regeringskansliet kommer\r\natt beakta.</pre><pre>Nu tänker jag mera på de invändningar som\r\nkommer från vänster än på dem som kommer från\r\nhöger. Ny demokrati har mera tagit tillfället i akt att\r\nlåta sina käpphästar galoppera ytterligare ett varv\r\nrunt arenan. Jag kan inte finna att de har ändrat\r\nkaraktär sedan vi senast såg dem i farten.</pre><pre>Herr talman! Jag ber att få yrka bifall till utskottets\r\nförslag och avslag på samtliga reservationer.</pre><pre>Anf. 61  KRISTINA SVENSSON (s) replik:</pre><pre>Herr talman! Daniel Tarschys är ju klarsynt nog att\r\ninse att förslaget rymmer en hel del otydligheter.\r\nJag tolkar hans inlägg på det sättet att man är\r\nberedd att göra justeringar längre fram, om utfallet\r\nblir vad vi befarar, nämligen ytterligare otydlighet\r\ni biståndet och att man inte når det som är syftet,\r\neffektivitet, vilket vi menar att man inte gör.</pre><pre>Sedan skulle jag gärna vilja höra en definition av\r\nvad som menas med ''de indikativa\r\nplaneringsramarna''. Jag har faktiskt inte fått det\r\nklart för mig under utskottsbehandlingen.</pre><pre>Anf. 62  DANIEL TARSCHYS (fp) replik:</pre><pre>Herr talman! Jag skall då be att få läsa högt från\r\nbetänkandet, s. 8 längst ner:</pre><pre>''I begreppet ''indikativ' ligger därvid att ett visst\r\nmått av flexibilitet införs i medlens användning.\r\nRiksdagen fattar beslut om planeringsramen för\r\nvarje land, men en möjlighet till begränsade\r\növerföringar mellan olika verksamhetsområden\r\nbibehålls. Samtidigt är avsikten att mera långsiktiga\r\ndelar av det ändamålsbestämda biståndet skall\r\ninfogas i de indikativa planeringsramarna.''</pre><pre>Anf. 63  KRISTINA SVENSSON (s) replik:</pre><pre>Herr talman! Jag måste konstatera att det inte är\r\nnågon särskilt stringent definition av begreppet.</pre><pre>Det är olyckligt, tycker jag, att införa ett språkbruk\r\nsom innebär att man i stället för att vara tydlig går\r\nvidare i biståndsjargongen med ytterligare märkliga\r\nord som konstrueras. Jag anser att det är beklagligt,\r\nmåste jag säga.</pre><pre>Anf. 64  DANIEL TARSCHYS (fp) replik:</pre><pre>Herr talman! Utskottets skrivning får betraktas\r\nsom indikativ.</pre><pre>Anf. 65  Statsrådet ALF SVENSSON (kds):</pre><pre>Herr talman! Jag har med stort intresse lyssnat på\r\nden debatt som varit här, och jag vet ju alltför väl\r\natt de här frågorna har varit under grundligt\r\nresonemang och grundlig analys i utskottet.\r\nStatssekreterare Alf Samuelsson och flera av mina\r\nmedhjälpare som suttit med i utredandet har varit\r\nhos utskottet och svarat på frågor.</pre><pre>Inledningsvis vill jag slå fast -- och det gjordes också\r\nalldeles nyss här av utskottets ordförande Daniel\r\nTarschys -- att de biståndspolitiska målen förstås\r\nligger fast. Som Daniel Tarschys också sade, hade\r\nvi för inte så länge sedan en biståndspolitisk debatt\r\nsom visade på en mycket omfattande och stor\r\nenighet när det gäller bistånds- och\r\nutvecklingssatsningar.</pre><pre>Regeringen tillsatte då, som vi alltför väl vet vid det\r\nhär laget, en utredning enligt\r\nkommittéförordningen. Där har det funnits\r\nsakkunniga som representerat myndigheterna lika\r\nväl som oberoende personer. Till utredningen -- det\r\nnämnde inte Kristina Svensson alls -- knöts\r\nriksdagsledamöter, en representant för\r\nregeringssidan och en för Socialdemokraterna.\r\nDärmed har vi följt den tradition som utvecklats\r\noch som tillämpas i andra utredningar.</pre><pre>Utredningen har sedan gått ut i ett brett\r\nremissförfarande, och glädjande nog kan jag\r\nkonstatera att den absoluta majoriteten är klart för\r\nde förslag som förs fram. Propositionen tar upp de\r\nfrågor som är relevanta för riksdagen att ta ställning\r\ntill och frågor som riksdagen anmält intresse för.\r\nJag skall ta upp punktvis några av de aspekter som\r\nhar varit under diskussion.</pre><pre>Landramarna kom till i biståndets barndom, men\r\nde förknippas fortfarande väldigt ofta i debatten\r\nmed det totala biståndet. Det märker jag jämt och\r\nständigt, faktiskt också åtskilliga gånger här i\r\nkammaren. Nu är jag helt klar över att de som är\r\nförsamlade här just nu känner till att landramarna\r\ninte utgör hela det bistånd som Sverige ger till\r\nenskilda länder, men många tror det.</pre><pre>Utvecklingen under senare tid, inte minst under\r\n1980-talet, har medfört att landramarnas andel av\r\ndet totala biståndet minskat avsevärt. I dag svarar\r\nde endast för drygt en tredjedel av det bilaterala\r\nbiståndet. Riksdagen har alltså inte, som felaktigt\r\npåstås i Socialdemokraternas motion, genom\r\nlandramarna bestämt hur mycket ett land skall få i\r\nbistånd.</pre><pre>Det här vill vi ändra på genom att göra en tydligare\r\nredovisning av det samlade biståndet till enskilda\r\nländer. Riksdagen skall liksom i dag besluta om den\r\ns.k. planeringsramen. S-motionen kräver att få\r\nbehålla nuvarande system. Vi vill förbättra\r\nriksdagens insyn och kontroll.</pre><pre>Riksdagens rätt att besluta om ramar får inte\r\nsammanblandas med avtalsfästandet med\r\nmottagarlandet, herr talman. I dag har vi i princip\r\ntre typer av avtal med mottagarlandet.</pre><pre>Vi har proceduravtal, som reglerar frågor om\r\nskatter och tullar, vem som svarar för bostäder åt\r\nbiståndsarbetare, osv. Proceduravtalen sluts för\r\nfem år i taget.</pre><pre>Sedan har vi insatsavtal, som reglerar olika projekt\r\noch program. De sluts normalt för från ett år upp\r\ntill fem år.</pre><pre>Vidare har vi s.k. samarbetsavtal, som avtalsfäster\r\nför ett eller två år framåt hur mycket som går inom\r\nlandramen. Eftersom riksdagen är fri att förändra\r\nlandramen, måste dessa avtal justeras -- uppåt eller\r\nnedåt -- för varje år, och vi vet att så sker också. Så\r\ni praktiken blir det därför fråga om ettåriga avtal.</pre><pre>Det innebär att vi för varje år avtalsfäster med\r\nmottagaren hur mycket vi skall betala ut för en del\r\nav de projekt som vi sedan tidigare avtalsfäst i\r\ninsatsavtal, som har mycket längre avtalsperioder.</pre><pre>Nu vill vi renodla den här avtalsstukturen. Efter\r\nden här korta redogörelsen tycker jag att det vore\r\nkonstigt om inte fler vill ställa upp på det, herr\r\ntalman. Därmed vill vi också ha ett system som\r\nliknar andra givares. Vi talar väldigt ofta i\r\nbiståndspolitiska sammanhang om ''likeminded''\r\nstater, och då nämner vi alltid Norge, Danmark och\r\nNederländerna. Norge, Danmark, Nederländerna\r\noch Sverige ligger i en klass för sig.</pre><pre>Låt oss få säga det. Dessa länder har aldrig använt\r\nsig av sådana avtal som vi har. Jag vill inte hävda,\r\noch det tror jag inte att någon här i kammaren vill,\r\natt deras bistånd är mindre långsiktigt än vårt\r\nsvenska. Andra myndigheter vid sidan om SIDA,\r\njag tänker på SAREC och BITS, kan ju helt\r\nuppenbart etablera långsiktiga samarbeten utan\r\nlandramsavtal.</pre><pre>Sedan sägs det, och det har också hävdats här i dag,\r\natt regeringen vill minska myndigheternas roll.\r\nSocialdemokraterna säger i sin motion att de vill ha\r\nstarka myndigheter med kompetens och\r\nprofessionalism. Ja, det vill också vi. Jag tror att\r\ndetta bygger på en missuppfattning. Både i\r\nutredningen och i propositionen framhålls kraven\r\npå kompetens och vikten av att bygga upp en sådan.\r\nFörslagen bygger på mål- och resultatstyrning,\r\nprecis som det sagts här. Riksdagen har ju för övrigt\r\nredan beslutat om att så skall vara fallet.</pre><pre>Det innebär att regeringen och departementet\r\nmåste inrikta sig på de övergripande målen och\r\nkravställandet. Myndigheterna ges ökad frihet att\r\nenligt sina olika arbetssätt och övriga\r\nförutsättningar finna effektiva lösningar på\r\nproblem i arbetet med att uppnå målen. Både i\r\nutredningen och propositionen betonas vikten av\r\natt existerande styrinstrument används i så stor\r\nutsträckning som möjligt.</pre><pre>Sedan vill jag säga några ord om\r\nfältadministrationen. Vi vet ju alla att\r\nbesparingskrav gäller. Det finns skäl för att vi skall\r\nspara. Vi kommer inte förbi kraven. Vi vet också\r\natt våra relationer med mottagarländerna blir fler.\r\nDärför är det viktigt att vi kan uppvisa ett ansikte\r\nutåt. Vi menar att det talar för just integrering.</pre><pre>Att avveckla våra ambassader i några av våra\r\nviktigaste mottagarländer, som har föreslagits här,\r\nvore att sända ut fel signaler i dessa tider. Det har\r\nföreslagits att vi skulle avveckla våra ambassader i\r\nTanzania, Moçambique, Zambia och Angola. Jag\r\nförstår faktiskt inte hur man kan föreslå att vi skall\r\ndiskriminera -- jag menar att det innebär det -- det\r\nsvarta Afrika så till den grad att vi bara skulle ha ett\r\npar ambassader där. Vad skulle det likna?</pre><pre>När vi talar om fältadministrationen ser vi att det\r\nfinns ett överväldigande stöd i remissvaren för en\r\nintegrering. Det är egentligen bara SIDA och\r\nAfrikagrupperna som är emot. Sammanlagt 25\r\nremissinstanser stöder en integrerad\r\nfältadministration. Det är naturligvis en styrka.</pre><pre>Herr talman! När man talar om fältadministration\r\ntycker jag att man skall erinra om att flera av våra\r\nbiståndsmyndigheter har mycket svårt att komma\r\ntill tals. Det tror jag är en erfarenhet som vi delar\r\nhär. SIDA har ett eget utomordentligt bra\r\nfungerande administrativt kontor vid sidan av\r\nambassaden. Men var finns talesmännen för\r\nSAREC och BITS? Jag tror att det är en fördel ur\r\nmånga synvinklar att vi har en enhetlighet här, att\r\nSverige uppträder med ett ansikte. Det är\r\nnaturligtvis skäl nummer ett. Men det finns också\r\nbesparingsskäl att lyfta fram.</pre><pre>Herr talman! Jag nöjer mig med dessa punkter.</pre><pre>Anf. 66  BERTIL MÅBRINK (v) replik:</pre><pre>Herr talman! Jag har också läst vad\r\nremissinstanserna har skrivit här. Det finns ju också\r\nkritik från betydande remissinstanser när det gäller\r\ndet här förslaget. Man nämner osäkerhet,\r\notydlighet osv. Afrikagrupperna och SIDA är inte\r\noväsentliga i sammanhanget. Jag anser att de\r\nbesitter den stora sakkunskapen om\r\nbiståndsarbetet och administrerandet av biståndet.\r\nJag kan också nämna Nordiska Afrikainstitutet.</pre><pre>Varför har ni så bråttom med det här förslaget, Alf\r\nSvensson? Hade det inte varit bättre att ta\r\nytterligare tid på sig? Då hade de organisationer i\r\ndet här landet som faktiskt jobbar i praktiskt arbete\r\nmed biståndsfrågorna, och har gjort det under\r\nårtionden, kunnat vara med på ett mycket tidigare\r\nstadium och även fått tillfälle att påverka ett sådant\r\nhär förslag innan det kastades fram. Jag har mycket\r\nsvårt att förstå brådskan i detta och att man\r\nutelämnar viktiga solidaritetsorganisationer i det\r\nhär landet.</pre><pre>Det har sagts att om förslaget inte håller skall man\r\nompröva det. Men varför ha den ordningen? Det\r\nhade varit bättre med ett mer genomgripande och\r\ngrundläggande arbete för att arbeta fram ett bra\r\nförslag.</pre><pre>Anf. 67  Statsrådet ALF SVENSSON (kds):</pre><pre>Herr talman! Vi tycker att detta är ett bra förslag,\r\nannars hade vi inte lagt fram det. Sedan är det väl\r\nalltid så att det antingen går för fort eller för\r\nlångsamt. Lagom tempo hålls väl i regel aldrig när\r\nman ogillar ett förslag och skall bedöma det.</pre><pre>Sakkunskapen försvinner inte. Det är inte så att\r\nSIDA ställs vid sidan om. Det är snarare så att\r\nSIDA:s roll blir mera renodlad. Det är nästan alltid\r\nså när saker och ting förändras att man är mån att\r\nhålla fast vid det man har haft och det man har\r\narbetat utifrån. Det är detta vi möter från de två\r\nremissinstanser som nämndes här, SIDA och\r\nNordiska Afrikainstitutet. Jag nämnde dem själv\r\nockså.</pre><pre>Herr talman! Det är mycket vanligt, tro mig på mitt\r\nord, att man möter SIDA-medarbetare ute i tjänst\r\nsom säger att det här är ett bra förslag. Jag har mött\r\ndem i åtskilliga länder och i åtskilliga sammanhang.\r\nDet har också funnits anledning att känna\r\nuppmuntran från deras håll. Det vore förfärligt om\r\nvi inte vore så öppna att vi vågar ompröva. Det är\r\nen omprövning som sker nu, och vi tycker att den\r\nsker utifrån vad verkligheten har lett oss fram till\r\noch vad den har visat att vi behöver förändra. Jag\r\ntycker inte att en absolut rigiditet skall efterlysas\r\neller understrykas i några sammanhang och inte\r\nheller här.</pre><pre>Anf. 68  BERTIL MÅBRINK (v) replik:</pre><pre>Herr talman! Herr biståndsminister! Det är ingen\r\nsom ifrågasätter att man måste pröva biståndet hela\r\ntiden. Det måste ju vara en kontinuerlig process.\r\nAtt peka ut några som inte är för att vi ständigt skall\r\nompröva är inget bra försök. Vi skall ompröva\r\nbiståndet.</pre><pre>Jag och andra ifrågasätter varför dessa förändringar\r\nskall ske så snabbt att man inte ens ger svar på alla\r\nfrågor och alla problem som dyker upp. Varför\r\nstänger man ute de viktiga stora\r\nsolidaritetsorganisationerna i det här landet från ett\r\nsådant utrednings- och förändringsarbete? Den\r\nfrågan kvarstår. Varför denna brådska? Det svarar\r\ninte Alf Svensson på.</pre><pre>Jag har ställt frågan: På vilket sätt skulle detta\r\ninnebära bättre effektivitet i biståndet? Ni föreslår\r\natt vi skall förändra landramsmodellen och\r\nutarbeta landstrategier. På vilket sätt skall det öka\r\neffektiviteten?</pre><pre>Det står ingenting i propositionen om detta, och ni\r\nkan inte visa på någonting sådant. Det är då inte en\r\nbra produkt. Det kommer att uppstå oklarheter,\r\nosv.</pre><pre>Man skulle ha kunnat förbättra effektiviteten i\r\nnuvarande system utan att riva upp och ta bort\r\nlandramsmodellen. Är SIDA och de svenska\r\nbiståndsorganen i dag så ineffektiva i jämförelse\r\nmed exempelvis Världsbanken att man tvingas göra\r\npå det här sättet?</pre><pre>Det finns uppgifter om att 35 % av Världsbankens\r\nprojekt är misslyckade. Sverige ger mycket stora\r\nsummor till Världsbanken, Alf Svensson. Vore det\r\ninte bättre att man tittade litet grundligare på den\r\ndelen?</pre><pre>Anf. 69  Statsrådet ALF SVENSSON (kds):</pre><pre>Herr talman! Ett effektiviserande av Världsbanken\r\nkan inte ersätta vårt intresse av och vårt arbete för\r\natt effektivisera det bilaterala biståndet.</pre><pre>Även om det inte direkt hör till denna debatt, herr\r\ntalman, har vi all rätt att understryka att vi från\r\nsvenskt och nordiskt håll arbetar mycket intensivt\r\noch har arbetat mycket intensivt. Jag har\r\nmedarbetare som är värda rejält beröm för\r\nexempelvis insatserna med nordiska FN-projekt.\r\nÄven multilateralt sker förändringar, och man\r\narbetar för effektiviseringar.</pre><pre>Vilka vinster är det man gör? Jag trodde att en del\r\nav detta framkom av mitt korta\r\ninledningsanförande. Jag talade om integrerad\r\nfältadministration. Landramssystemet är enligt vårt\r\nsätt att se föråldrat, eftersom en allt mindre del av\r\nde bilaterala medlen ryms inom landramen.\r\nRiksdagen skall nu i stället få ta hand om och fatta\r\nbeslut om hela beloppet och inte bara delar av det.</pre><pre>Jag tror fortfarande att en renodling, om jag får\r\nanvända det ordet, av rollerna och myndigheternas\r\nuppgifter kommer att leda till effektivitet. Det är\r\nsjälvfallet inte lätt att i en proposition skriva hur\r\nmånga kronor det är fråga om. Men det kommer att\r\nge effektivitetsvinster, vilket är till glädje för\r\nmottagarländerna.</pre><pre>Anf. 70  KRISTINA SVENSSON (s) replik:</pre><pre>Herr talman! Alf Svensson nämnde att\r\npropositionen har varit föremål för en grundlig\r\nanalys i utskottet. Det är riktigt. Men det var\r\nfaktiskt i det arbetet som vår misstro mot förslaget\r\nförstärktes genom de samtal och de utfrågningar\r\nsom ägde rum. När vi t.ex. lyssnade till SIDA:s\r\nrepresentanter blev vi stärkta i den uppfattning som\r\njag har redovisat här i dag.</pre><pre>Statsrådet säger att en referensgrupp var knuten till\r\ndenna utredning. Ja, det är riktigt. Men den kom\r\ntill på ett mycket sent stadium. Utredaren hade då\r\nhållit på ganska länge. Det är en stor senfärdighet\r\nfrån departementet när det gäller parlamentarisk\r\nmedverkan.</pre><pre>Det finns ett exempel på detta just nu. Det gäller\r\nutvärderingssekretariatet. Styrelsen är fortfarande\r\ninte tillsatt. Det beslutet fattades här i riksdagen för\r\nmer än ett år sedan. Finns det några som skall\r\narbeta med effektivisering av biståndet så är det\r\ndetta utvärderingssekretariat.</pre><pre>Jag kan instämma i Bertil Måbrinks synpunkter på\r\nvad de tunga remissorganen säger i denna fråga.\r\nSlutsatsen att det sker en förskjutning från\r\nmyndigheter till regeringskansli kvarstår. Det är\r\nvad detta förslag innebär, och det kan vi inte ställa\r\nupp på.</pre><pre>Vi behöver självfallet göra besparingar inom\r\nfältorganisationen. Men vi menar att det förslag\r\nsom finns i utredningen inte är tillräckligt granskat.\r\nDet skulle vi vilja göra innan vi fattar beslut i dessa\r\nfrågor.</pre><pre>Kärnan i debatten är givetvis: Kommer dessa\r\nförslag att ge ett effektivare bistånd? Nej, det tror\r\nvi inte.</pre><pre>Anf. 71  Statsrådet ALF SVENSSON (kds):</pre><pre>Herr talman! Jag skulle kunna läsa högt ur\r\nutredningen på s. 215. Sidan är nu nämnd till\r\nprotokollet, och det är upp till var och en att läsa\r\noch ta del av det kapitel som handlar om\r\nkonsekvenser ur effektivitetssynpunkt.</pre><pre>Jag är inte så naiv att jag tror att jag här och nu kan\r\növertyga Kristina Svensson och Bertil Måbrink.\r\nMen jag vill ändå försäkra, och tro mig i detta\r\navseende på mitt ord, att vår avsikt har varit att\r\ngöra biståndsorganisationen mer effektiv och med\r\nen klar rollfördelning. Jag har uppfattat åtskilligt av\r\ndet som redan under 80-talet sagts i andra\r\nsammanhang som att detta var något att sträva efter\r\ni högre grad än vad som kanske tidigare har varit\r\nfallet.</pre><pre>Jag är litet förvånad över att de 25\r\nremissinstanserna inte betyder särskilt mycket. Det\r\när enbart SIDA och den nordiska Afrikagruppen\r\nsom gäller. Hur skall de övriga remissinstanserna\r\nuppfatta detta? Är inte deras uppfattning lika\r\nmycket värd?</pre><pre>Herr talman! Den integrerade fältadministrationen\r\nskapar förutsättningar för effektivitet. Menar\r\nverkligen Kristina Svensson att man skulle inrätta\r\nregionala ambassader som skall täcka in det\r\ngigantiska område i det svarta Afrika det är fråga\r\nom? Jag är förvånad över den inställningen. Om jag\r\nhar förstått saken rätt delar Socialdemokraterna\r\noch Ny demokrati den uppfattningen.</pre><pre>Anf. 72  KRISTINA SVENSSON (s) replik:</pre><pre>Herr talman! Jag sade nog inte riktigt så. Jag sade\r\nföljande: Det förslag som SIDA pekar på som en\r\nmöjlighet för besparingar och större effektivitet\r\nborde granskas ytterligare innan vi fattar beslut om\r\nen förändrad fältorganisation. Det var vad jag sade.</pre><pre>Vi vill alla ha ett effektivt bistånd. Statsrådet\r\nhänvisar till det arbete som gjordes under slutet av\r\n80-talet på departementet. Ett antal utredningar\r\ntillsattes, och det kom förslag om t.ex.\r\nrollfördelning. Vi menar att man borde ha använt\r\nsig av detta material innan man nu går att fatta\r\nbeslut.</pre><pre>Statsrådet säger att vi enbart lyssnar till vad man\r\nsäger på SIDA. Det är naturligt att vi lyssnar på\r\nSIDA i den här frågan, eftersom det är SIDA som\r\när den myndighet som hanterar det\r\nlandramsbaserade biståndet. Man pekar i\r\nutredningen på att det egentligen inte finns några\r\noklarheter i ansvarsfördelningen mellan de svenska\r\nbiståndsmyndigheterna. Det är alldeles klart vad\r\nvar och en skall göra. Men man menar att det finns\r\nen oklarhet i ansvarsfördelningen mellan\r\nregeringsdepartement och myndighet.</pre><pre>Anf. 73  Statsrådet ALF SVENSSON (kds):</pre><pre>Herr talman! Jag vill gärna ha sagt att man\r\nnaturligtvis också skall lyssna på SIDA. Det är\r\nsjälvklart. Man skall givetvis ta till vara den\r\nsakkunskap som finns där. Det är regeringens\r\navsikt.</pre><pre>Jag påstår att det förslag som nu läggs fram, och\r\nsom jag hoppas att riksdagen kommer att anta i\r\nkammaren, gör att SIDA:s kapacitet kan utnyttjas\r\nbättre. Låt mig påpeka att det finns önskemål om\r\natt vi skall kunna föra över verksamhet till\r\nexempelvis en myndighet som BITS efter det att\r\nSIDA arbetat bilateralt under en period.</pre><pre>Jag menar att den organisation som vi för\r\nnärvarande har inte underlättar ett sådant\r\narbetssätt, för att använda ett understatement. Det\r\nförslag som regeringen nu lägger fram kommer att\r\nunderlätta detta. Jag tycker att också detta är\r\nangeläget. Därmed vill jag ha sagt, herr talman, att\r\ndet finns all anledning att lyssna på flera\r\nremissinstanser.</pre><pre>Anf. 74  LARS MOQUIST (nyd) replik:</pre><pre>Herr talman! Vi tycker att det finns mycket som är\r\nbra i regeringens proposition. Men i vissa frågor vill\r\nvi gå ännu längre. Vi är otåligare och vill att\r\nintegrationen skall gå snabbare. Samma sak gäller\r\nUtvärderingssekretariatet, som det nu måste bli\r\nfart på.</pre><pre>Apropå vad som sagts om de regionala\r\nambassaderna vill jag säga att SIDA,\r\nSocialdemokraterna och Ny demokrati -- men det\r\när kanske inte tillräckligt att vi tycker så här -- anser\r\natt man närmare skulle utreda frågan om regionala\r\nambassader. Att statsrådet med patos frågar vad\r\ndetta skulle leda till och talar om vad man i de\r\nafrikanska länderna skulle tycka, föranleder mig att\r\nsäga att man egentligen får tycka vad man vill.\r\nMåste vi spara, så måste vi väl spara.</pre><pre>Men om vi nödvändigtvis skall göra av med en viss\r\nsumma pengar kan dessa kritiska stater få mera i\r\nbistånd om vi sparar på administrationen.</pre><pre>Alf Svensson gör sig mera till tolk för\r\nslentriantänkande, tycker jag. Statsrådet finner det\r\nju helt omöjligt att införa en sidoackreditering i\r\nlångt större utsträckning än som i dag är fallet.</pre><pre>Anf. 75  Statsrådet ALF SVENSSON (kds):</pre><pre>Herr talman! Också jag skulle önska att\r\nUtvärderingssekretariatet kom i gång snabbare.\r\nDet är inte tu tal om den saken. Men det inte alltid\r\nsom det går som man önskar eller ens enligt\r\narbetsinriktningen.</pre><pre>Vi är emellertid väldigt nöjda med att sekretariatet\r\när inrättat. Jag tror att det kommer att vara oss alla\r\ntill hjälp framöver.</pre><pre>Lars Moquist tog upp frågan om regionala\r\nambassader när det gäller afrikanska länder. Han\r\nsade: De får väl tycka vad de vill. Ja, det är nog den\r\ninställningen som är förhärskande från herr\r\nMoquists sida. Jag tycker inte att den inställningen\r\nplatsar i Sveriges riksdag.</pre><pre>Jag menar att vi har ett ansvar för länderna i det\r\nsvarta Afrika. Det ligger i solidaritetens intresse\r\nmen också i vårt eget intresse -- det handlar ju också\r\nom vår överlevnad -- att vi engagerar oss. Jag tror\r\natt det är till gagn att man inte befinner sig alltför\r\nlångt från mycket svåra regioner som har en\r\nbräcklig administration.</pre><pre>Om man tittar på detta med NGO och helt snabbt\r\noch kort drar en parallell, märker man ofta att\r\nderas förmåga till effektivitet och till att handla rätt\r\ni svåra situationer har att göra med att de är\r\ndecentraliserade. De finns på platsen i fråga, lever\r\nmed människorna och ser vad som händer. Man\r\nkommer inte nerdimpande, vilket här skulle vara\r\nfallet, i ett flygplan -- i och för sig tar det inte så lång\r\ntid att flyga.</pre><pre>Man kan dock aldrig bilda eller bygga upp\r\nkontakter och skaffa sig en riktigt djup förståelse\r\nför dessa saker. Jag har väldigt svårt, herr Moquist,\r\natt inse det rimliga i resonemanget, om man nu\r\nverkligen vill hjälpa, om man verkligen är inriktad\r\npå att göra biståndet så effektivt som möjligt också\r\nfrån mottagarens sida.</pre><pre>Anf. 76  LARS MOQUIST (nyd) replik:</pre><pre>Herr talman! Vi vill ha en effektivisering både av\r\nbiståndet och av administrationen. I det läget\r\ntycker vi att det är lämpligt att överväga en\r\nsidoackreditering på fler ambassader än som i dag\r\när fallet.</pre><pre>Anf. 77  Statsrådet ALF SVENSSON (kds):</pre><pre>Herr talman! Låt mig erinra om följande, som jag\r\nförmodar att också Lars Moquist har tagit del av.</pre><pre>Frågan om regionala ambassader prövades särskilt\r\ni utredningen Utrikesförvaltningens inriktning och\r\norganisation (SOU 1988:58).</pre><pre>I den utredningen prövades alternativa former för\r\nutlandsrepresentation, dels det s.k. KSA-systemet\r\nmed Stockholmsbaserad ambassadör för ett större\r\nverksamhetsområde, dels s.k. regionambassader.\r\nUtredningen konstaterade att ett arrangemang med\r\nregionambassader sannolikt skulle kräva ökade\r\nresurser och bara kunna genomföras i\r\nundantagsfall.</pre><pre>Andre vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 78  MARGARETA VIKLUND (kds):</pre><pre>Herr talman! Det mesta är väl redan sagt i den här\r\ndebatten, men jag vill ändå göra några markeringar\r\noch framföra några undringar.</pre><pre>Sverige har länge på olika sätt manifesterat sin\r\nuttalade vilja att hjälpa världens fattigaste länder\r\nsåväl för att lindra nöd som för att åstadkomma\r\nutveckling. Också efter regeringsskiftet hösten\r\n1991 fullföljs den linjen. Biståndspolitiken har\r\nockså genomgått ett antal kvalitativa förbättringar.\r\nI en första fas har demokrati och marknadsekonomi\r\nfått en mera framträdande plats i biståndspolitikens\r\nmålsättning. Stöd för en sådan linje har man bl.a.\r\nfunnit hos de mer tongivande\r\nutvecklingsekonomerna.</pre><pre>Nu är det dags att driva igenom nästa\r\nkvalitetsförbättring inom biståndet genom ett\r\ninförande av striktare styrnings- och\r\nsamarbetsformer. Det tycker jag är bra. Den förra\r\ninsatsen kan beskrivas så, att den syftade till att\r\nförbättra biståndets innehåll. Den nya förestående\r\ninsatsen kan beskrivas som en positiv utveckling av\r\nbiståndets form.</pre><pre>Eftersom dels antalet biståndsprojekt totalt sett vid\r\nen utblick över världen överstiger i-ländernas\r\nfinansieringsmöjligheter, dels i-ländernas\r\nbiståndsbudgetar minskar på grund av det kärva\r\nekonomiska läget, ställs det större och större krav\r\npå att varje biståndskrona får så stor effekt som\r\nmöjligt.</pre><pre>Även om enprocentsmålet återupprättas kommer\r\nvår solidaritet i framtiden att möta svårare och\r\nstörre krav från omvärlden. Antalet\r\nsamarbetsområden ökar liksom antalet\r\nsamarbetsländer. För att kunna möta den här\r\nsituationen på ett aktivt sätt krävs det effektivitet.\r\nMed andra ord: Utdelningen av en relativt stor,\r\nmen ändå begränsad, insats maximeras så mycket\r\nsom möjligt.</pre><pre>Herr talman! Den nuvarande svenska strukturen\r\nvad gäller biståndets fältadministration präglas av\r\notydlighet utåt och dubbelarbete i fråga om\r\nadministrationen.</pre><pre>I det perspektivet är det särskilt välkommet att\r\nregeringen med exempelvis den s.k. Engblomska\r\nutredningen som underlag nu föreslår ett antal\r\nåtgärder som syftar till förbättrade styrnings- och\r\nsamarbetsformer inom biståndet. Ytterst är syftet\r\natt förtydliga regeringens och resp.\r\nbiståndsmyndigheters ansvar och uppgifter samt att\r\nge en tydligare och bättre bild av det samlade\r\nbiståndet. Dessa åtgärder är genomtänkta och\r\nförankrade. Ett stort antal remissinstanser är klart\r\npositiva till utredningens förslag. Men man bör\r\nobservera att flera av förslagen ligger i linje med\r\nvad som tidigare har beslutats här i kammaren men\r\nsom inte genomförts.</pre><pre>Redan år 1973 fattade riksdagen beslut om en\r\nförstärkt integration av biståndskontor och\r\nambassader i programländerna. Men förslaget har\r\ninte genomförts fullt ut. Kraven på\r\nhelhetsperspektiv, behovet av en fördjupad\r\npolicydialog med mottagarländerna, bredden i det\r\nsvenska utvecklingssamarbetet, kraven på\r\nsamordning av biståndet och, inte minst,\r\nnödvändigheten av besparingar talar för en\r\nintegrering.</pre><pre>Konstigt nog har i samband med nämnda utredning\r\noch proposition ett antal röster höjts i protest.\r\nNaivt nog trodde jag att myndigheternas\r\neffektivitet var allas angelägenhet och därför borde\r\nvara ett område av samförstånd. Men det motstånd\r\nfrån vissa håll som den Engblomska utredningen\r\noch propositionen framkallar får mig att misstänka\r\natt det finns ideologiska meningsskiljaktigheter\r\neller t.o.m. kanske hotade särintressen\r\nförknippade med den här frågan -- intressen som\r\njag inte känner till.</pre><pre>Jag ställer mig nu frågan: Vad är det som är så\r\nkontroversiellt i denna utredning?</pre><pre>Herr talman! Kan det vara förslagen rörande\r\nregeringens styrning av myndigheterna?</pre><pre>Den realitet som biståndet i dag skall kunna\r\nhantera består av en ökning av antalet\r\nmottagarländer och ett mångfasetterat bilateralt\r\nbistånd som involverar flera svenska myndigheter\r\nsamtidigt.</pre><pre>Förhållandet mellan regeringen och myndigheterna\r\nmåste därför präglas av en mål- och\r\nresultatorienterad styrning, som hävdats tidigare.\r\nDärför har kraven på myndigheterna skärpts. Det\r\ninnebär att verksamheten stramas upp genom att\r\nden redovisas och analyseras under\r\nbudgetprocessen. Budgetprocessen utnyttjas då\r\nsom ett effektivt centralt styrnings- och\r\nsamordningsinstrument. Med denna åtgärd\r\ngaranteras inte bara att skattebetalarnas\r\nbiståndskronor utnyttjas effektivare, utan\r\nmyndigheterna får också ökad frihet att inom givna\r\nramar planera och genomföra verksamheten.</pre><pre>Kan det då vara de åtgärder som syftar till en bättre\r\növerblick över mottagarländerna som upprör\r\nkänslorna?</pre><pre>I samarbetet med enskilda större mottagarländer\r\nföreslås att landstrategier inrättas som möjliggör en\r\nregelbunden revidering av det svenska biståndets\r\ninriktning och sammansättning. Dessa strategier\r\nutgör underlag för prioriteringar i verksamheten\r\noch en tydligare samordning mellan myndigheterna\r\noch ökar möjligheterna till en delegering av\r\närenden till myndigheterna. Grunden för\r\nstrategierna skall vara de resultat som uppnåtts\r\ninom biståndet, de erfarenheter som enskilda\r\norganisationer har i sin verksamhet,\r\nmottagarländernas behov och egna prioriteringar\r\nsamt regeringens anvisningar om huvudmål för\r\nbiståndet. Men man bör ånyo påpeka att ett steg i\r\nden riktningen redan har tagits genom införandet\r\nav landprofiler för vissa samarbetsländer.</pre><pre>Vidare föreslås att s.k. indikativa planeringsramar,\r\nnågot som vi har diskuterat här, skall ersätta de\r\nnuvarande avtalsfästa landramarna. Också här\r\nställs samarbetsinriktning samt förväntade och\r\nuppnådda resultat i centrum.</pre><pre>Detta kontrasterar med tidigare och, tyvärr,\r\nnuvarande synsätt, som fokuserat ensidigt på\r\nutbetalningarna. Jag tycker att det är på sin plats att\r\nvi i Sverige, när vi talar om hjälp till självhjälp,\r\nockså verkar för att ansvaret för ett effektivt\r\nresursutnyttjande tydligare vilar på mottagaren.</pre><pre>Herr talman! Till sist några ord om den åtgärd som\r\nutredningen föreslår och som jag redan nämnt.\r\nÅtgärden går ut på att integrera ambassadernas\r\nallmänna avdelningar och biståndskontoren och att\r\nha en enhetlig chef.</pre><pre>En grundregel inom management har alltid varit att\r\nden högra handen alltid skall veta vad den vänstra\r\ngör. Med separat ledning av diplomati och bistånd\r\när det inte konstigt att den nuvarande strukturen\r\npräglas av otydlighet utåt och dubbelarbete när det\r\ngäller administrationen.</pre><pre>Det är inte någon ny managementkunskap som jag\r\nplockar fram. Riksdagen fattade, som jag tidigare\r\nsagt, redan år 1973 beslut om en förstärkt\r\nintegration av biståndskontor och ambassader.</pre><pre>Inte nog med att resultat förväntas ge vinster i form\r\nav effektivitet och enhetlighet -- besparingarna lär\r\nockså bli ganska betydande, pengar som jag hoppas\r\ngår till en ny välriktad biståndsinsats.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Anf. 79  KRISTINA SVENSSON (s) replik:</pre><pre>Herr talman! Jag skall fatta mig väldigt kort. De\r\nfrågor vi ställer oss är följande:</pre><pre>Kommer biståndet att bli effektivare med hjälp av\r\nde här förslagen?</pre><pre>Kommer långsiktigheten i biståndet att bevaras\r\ngenom de här förslagen?</pre><pre>Är det inte så att biståndet fragmenteras?</pre><pre>Det här är de frågor som vi har i detta\r\nsammanhang. Jag trodde att de med all tydlighet\r\nhade framgått i tidigare inlägg.</pre><pre>Anf. 80  NILS T SVENSSON (s):</pre><pre>Herr talman! Jag skall inte beröra sakfrågan, utan\r\njag skall bara göra ett påpekande.</pre><pre>Statsrådet Alf Svensson sade i sitt\r\ninledningsanförande att det till den utredning som\r\nlåg till grund för propositionen hade knutits\r\nriksdagsledamöter. Det uttalandet gör att man kan\r\ntro att riksdagsledamöter ingick i själva\r\nutredningen. Så var det emellertid inte. Det var\r\nambassadör Johan Engblom som fick i uppdrag av\r\nstatsrådet att göra den aktuella utredningen, som\r\nsåledes var en enmansutredning.</pre><pre>Karl-Göran Biörsmark från Folkpartiet och jag fick\r\nen inbjudan från utredaren att under hösten 1992\r\nvid, vill jag minnas, fyra tillfällen få information\r\noch samtala med utredaren och hans medhjälpare\r\nom de frågor som han arbetade med. Jag ingick\r\nalltså inte i utredningen. Som socialdemokratisk\r\nrepresentant har jag således inte heller något\r\nansvar för de förslag som utredaren presenterade.\r\nJohan Engblom var införstådd med det. Det var\r\nfråga om att vi fick information. Det var värdefullt\r\noch bra. Vi kunde komma med något påpekande\r\noch vi hade samtal om dessa viktiga frågor.</pre><pre>Anf. 81  MARGARETA VIKLUND (kds):</pre><pre>Herr talman! Jag vill svara på de frågor som\r\nKristina Svensson ställde till mig. Jag hann inte\r\nfram till min plats tidigare.</pre><pre>Ja, jag tror att effektiviteten i biståndet blir bättre.\r\nSom jag sade tidigare tror jag att man kan utnyttja\r\nvarje enskild biståndskrona bättre. Man får också\r\nökad insyn i verksamheten och kan planera på ett\r\nbättre och effektivare sätt. Det är mitt svar.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Uppskov med behandlingen av vissa\r\närenden</pre><pre>Föredrogs</pre><pre>utrikesutskottets betänkande</pre><pre>1992/93:UU27 Uppskov med behandlingen av vissa\r\närenden (skr. 1992/93:224 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>8 §  Användningen av inkomna medel för\r\nbiståndsverksamhet</pre><pre>Föredrogs</pre><pre>utrikesutskottets betänkande</pre><pre>1992/93:UU32 Användningen av inkomna medel\r\nför biståndsverksamhet (prop. 1992/93:219).</pre><pre>Anf. 82  BERTIL MÅBRINK (v):</pre><pre>Herr talman! Jag har respekt för kammarens tid och\r\nbegränsar mig till att yrka bifall till\r\nmeningsyttringen i detta betänkande. I\r\nmeningsyttringen finns en utförlig motivering till\r\nvarför vi inte är överens med propositionen och\r\nbetänkandet.</pre><pre>Anf. 83  KARL-GÖRAN BIÖRSMARK\r\n(fp):</pre><pre>Herr talman! Jag skall följa Bertil Måbrinks\r\nexempel och inte orda så mycket om detta\r\nbetänkande. Det finns motiveringar till utskottets\r\nställningstagande. Jag yrkar bifall till utskottets\r\nhemställan i betänkande 1992/93:UU32.</pre><pre>Anf. 84  BERNDT EKHOLM (s):</pre><pre>Herr talman! Jag skall i någon mån följa exemplet,\r\nmen jag skall ändå använda talarstolen. Orsaken\r\ntill det är att jag tycker att det kortfattade\r\nbetänkande som vi har framför oss är mycket\r\nglädjande.</pre><pre>Bakom det betänkandet finns nämligen ett riktigt\r\nengagemang för det svenska biståndet av en\r\nfolkrörelse, i det här fallet kyrkorna. Man har\r\nkonstaterat att vi i Sveriges riksdag på förslag av\r\nden svenska regeringen har beslutat oss för att\r\nminska det svenska biståndet i storleksordningen\r\n1,5 miljard, dvs. ungefär 10 %. Man reagerar\r\npraktiskt genom att samla in pengar. Pengarna\r\nskickas till Utrikesdepartementet för att användas i\r\nbiståndssammanhang. Man vill i någon mån gå från\r\nord till handling och visar att man inte accepterar\r\nden här utvecklingen. Trots det beslut vi har fattat\r\ntycker jag att vi alla i den här riksdagen skall vara\r\nmycket glada över det här. Det finns faktiskt\r\nfolkrörelser i Sverige i dag som reser sig upp och\r\nsäger att det inte är rätt att vi tar pengarna från dem\r\nsom är mest utsatta.</pre><pre>Vi har många problem i Sverige. Det är förvisso\r\nsant. Vi har många utsatta grupper även i Sverige.\r\nMen det finns inga människor som är så utsatta som\r\nde nänniskorna som vi möter i tredje världen. Det\r\nkan jag säga efter att själv har gjort några resor och\r\nsett hur det ser ut. Jag tycker därför att det var\r\nmycket positivt att den här aktionen genomfördes.\r\nJag hade gärna sett att fler folkrörelser hade\r\nengagerat sig för biståndet på olika sätt än vad som\r\nhar varit fallet.</pre><pre>Jag noterar att utskottet i sitt betänkande stryker\r\nunder att det är olyckligt att vi har avvikit från\r\nenprocentsmålet under trycket av den ekonomiska\r\nkrisen i Sverige. Jag tycker att det är positivt att\r\nutskottet också ger regeringen en reprimand. Som\r\nexempel på hur man skall återgå till\r\nenprocentsmålet använder man den\r\nkonsekvensanalys som finns i\r\nkompletteringspropositionen. Med litet vetskap\r\nom hur regeringsarbetet fungerar är jag ganska\r\nsäker på att Finansdepartementet har tvingat\r\nigenom att det skall stå så här i\r\nkompletteringspropositionen. Jag tror inte att\r\nintresset från det hållet är så stort för att återgå till\r\nenprocentsmålet -- tyvärr. Jag har i och för sig inga\r\nsäkra belägg för det, men jag har en känsla av att\r\nman inte gör sådana prioriteringar.</pre><pre>Det här har också fött en annan tanke hos mig. I\r\ndetta betänkande talar vi om prioriteringar. Det\r\nstår klart och tydligt. Strängt taget hela utskottet\r\nhar skrivit under på att vi skall prioritera en\r\nåtergång till enprocentsmålet. Trots det finns det\r\npartier i den här riksdagen som anser att andra\r\nsaker skall prioriteras. Det är särskilt intressant att\r\nkonstatera att ett av de partierna är kds som\r\nprioriterar ett vårdnadsbidrag före en återgång till\r\nenprocentsmålet.</pre><pre>Jag tror säkert att man kan hitta fel och brister även\r\ni mitt parti på det här området. När vi gör våra\r\nprioriteringar glömmer vi att vi faktiskt har skurit\r\nner biståndet. Om det är någon reform som vi i dag\r\nbör inrikta våra insatser på så är det att återställa\r\nenprocentsmålet och inte att inleda nya satsningar\r\npå andra områden. Jag hoppas att vi skulle kunna\r\nenas och att det som utskottet säger om prioritering\r\när något som vi alla kan sluta upp omkring.\r\nBiståndet skall prioriteras så fort som det över\r\nhuvud taget är möjligt och så snart som ekonomin\r\ndet tillåter. Jag hoppas att vi långt före budgetåret\r\n1987/88 skall vara tillbaka på enprocentsmålet.</pre><pre>Anf. 85  BERTIL MÅBRINK (v):</pre><pre>Herr talman! Det går tydligen inte att vara generös\r\noch ta hänsyn till kammarens tid. Trots att jag\r\ntycker att det räckte med att hänvisa till vår\r\nmeningsyttring får jag nu ändå lov att gå upp i\r\ndebatten.</pre><pre>Jag kan instämma i det Berndt Ekholm sade. Precis\r\ndet som Berndt Ekholm har sagt står i\r\nmeningsyttringen. Jag är tacksam för att det togs\r\nupp. Jag hoppas att Berndt Ekholm också stöder\r\nmeningsyttringen.</pre><pre>Det är riktigt som Berndt Ekholm säger att\r\nutskottet har gett regeringen en knäpp på näsan när\r\ndet gäller den förnumstighet och det sätt att komma\r\nmed pekpinnar som propositionen präglas av.\r\nRegeringen säger exempelvis: ''det inte är någon\r\nbra ordning att föreningars och enskilda\r\nmedborgares engagemang för ett aktivt bistånd\r\nkommer till uttryck på så sätt att man försöker få\r\nprivat insamlade medel kanaliserade via\r\nstatsbudgeten''. Så talar en fullfjädrad\r\nstatsbyråkrat som ingenting har hört och ingenting\r\nhar förstått. Man borde i stället ha tackat -- precis\r\nsom Berndt Ekholm säger -- de kyrkor, samfund\r\noch biståndsorganisationer som tog det här\r\ninitiativet och uppehåller det här\r\nsolidaritetsengagemanget. I propositionen nämnde\r\nman inte ens att kampanjen kom till just som en\r\nprotest mot att man skar ner biståndet med 1,5\r\nmiljard. Detta rättade, som jag har sagt tidigare,\r\nutskottet till. Det tycker jag hedrar utskottet.</pre><pre>Vi har tidigare i biståndsdebatten diskuterat\r\nenprocentsmålet. Jag vill minnas att det är Karl-\r\nGöran Biörsmark som i någon tidningsartikel har\r\nsagt att man skall fortsätta att tjata om att\r\nenprocentsmålet skall återställas. Nu har vi gjort\r\ndet en gång till. Det kommer att bli ytterligare\r\ntillfällen. Det är helt oacceptabelt att man först\r\n1997/98, i bästa fall, kan tänka sig att återställa\r\nenprocentsmålet.</pre><pre>Anf. 86  BERNDT EKHOLM (s):</pre><pre>Herr talman! Jag skall vara ganska kortfattad. Man\r\nkan väl säga att vi är överens. Det är inte mycket\r\nsom skiljer meningsyttringen från betänkandet.\r\nJag -- som har följt biståndet under några år i\r\nriksdagen -- tycker att den betänkandetext som vi\r\nhar samlats kring i utskottet är osedvanligt stark.\r\nDet är glädjande att vi har kunnat enas kring detta.\r\nJag hoppas att regeringen denna gång kommer att\r\nlyssna på vad utrikesutskottet säger i\r\nbiståndsfrågor. Det är inte alltid man har gjort det.</pre><pre>Anf. 87  MARGARETA VIKLUND (kds):t</pre><pre>Herr talman! När Berndt Ekholm tar till sådana ord\r\nsom han gör när det gäller kds kan jag inte låta bli\r\natt kommentera det. Han säger bl.a. att kds\r\nprioriterar vårdlönen före satsningen på biståndet.</pre><pre>Jag vill påminna Berndt Ekholm om att det bud\r\nsom man hade från början, när man talade om\r\nnedskärningar i den gemensamma uppgörelsen, låg\r\npå en neddragning med 4 miljarder. Då\r\nprotesterade inte socialdemokraterna särskilt\r\nmycket. Jag vet att biståndsministern kämpade\r\noerhört för att få biståndet på den nivå där det är i\r\ndag. Att jämföra vårdlönen och våra aktiviteter för\r\nden med insatser som gäller biståndet är ungefär\r\nsom att jämföra äpplen och bananer. Det är en\r\njämförelse som jag protesterar mot.</pre><pre>Anf. 88  BERNDT EKHOLM (s):</pre><pre>Herr talman! Buden om hur mycket man skall skära\r\nned i biståndet kommer från den borgerliga\r\nregeringens finansdepartement. Som jag sade i mitt\r\nanförande anklagar jag Finansdepartementet för\r\natt alltför ofta försöka skära i biståndet. Detta är\r\ninte första gången det sker. Man borde lyssna mer\r\npå den opinion som finns för biståndet. Att det skall\r\nskäras 4 miljarder i biståndet är alltså inte något\r\nsocialdemokratiskt förslag, utan det är den\r\nborgerliga regeringens finansdepartement som har\r\nlagt det budet.</pre><pre>Jag tycker inte att det är fel att jämföra vad vi skall\r\nprioritera, exempelvis den vårdlön som kds\r\nföreslår. Jag kan nämna annat som vi bör prioritera.\r\nJag anser personligen att vi i första hand skall\r\nprioritera de mest utsatta i samhället oavsett om de\r\nfinns i Sverige eller utomlands. Jag vill börja med\r\ndem i tredje världen eftersom det är de som har det\r\nallra sämst.</pre><pre>Jag tycker att det är en fråga om etik och moral, om\r\ndet är biståndet som skall återställas först eller om\r\ndet är andra sektorer i det svenska samhället. Jag\r\ntycker att jag har god grund för mitt påstående att\r\nvi bör -- precis som det står i betänkandet --\r\nprioritera en återgång till enprocentsmålet.</pre><pre>Anf. 89  KARL-GÖRAN BIÖRSMARK\r\n(fp):</pre><pre>Herr talman! Jag hade tänkt att jag skulle instämma\r\ni vad Berndt Ekholm sade. Men jag gjorde inte det\r\npå grund av hans något ojusta påhopp på\r\nFinansdepartementet. Vi har väl alla våra problem\r\nmed finansministrarna. Men jag känner\r\nfinansministern väl och jag kan gå i god för att där\r\nklappar ett hjärta som också är för ett ökat bistånd.\r\nUppgörelsen mellan Socialdemokraterna och\r\nregeringen ledde ju fram till detta som vi båda\r\nbeklagar. Men vi arbetar båda för en återgång till\r\n1 %.</pre><pre>Jag är litet orolig för hur Berndt Ekholm kommer\r\natt klara detta i sitt parti, när man ser på de\r\nbesparingar som Allan Larsson förutskickar att\r\nman skall göra på exempelvis flykting- och\r\nbiståndsområdet. Vi kommer att få det ganska tufft\r\nbåda två, skulle jag tro.</pre><pre>Anf. 90  BERNDT EKHOLM (s):</pre><pre>Herr talman! Jag har egentligen ingen anledning att\r\nkommentera K-G Biörsmarks inlägg. Men han\r\nsäger att Socialdemokraterna tänker skära i\r\nbiståndet. Det vill jag härmed dementera.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utrikesutskottets\r\nbetänkanden 1992/93:UU13, UU19, UU26, UU27\r\noch UU32.</pre><pre>Utrikesutskottets betänkande UU13</pre><pre>Mom. 2 (sanktionerna mot Sydafrika)</pre><pre>Utskottets hemställan bifölls med 268 röster mot 20\r\nför reservationen av Lars Moquist. 2 ledamöter\r\navstod från att rösta.</pre><pre>Karin Falkmer (m) anmälde att hon avsett att rösta\r\nnej men markerats ha röstat ja.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU19</pre><pre>Mom. 1 (nationella och internationella konflikter)</pre><pre>Utskottets hemställan bifölls med 170 röster mot\r\n129 för reservation 1 av Pierre Schori.</pre><pre>Mom. 11 (svensk säkerhetspolitik)</pre><pre>Utskottets hemställan bifölls med 289 röster mot 7\r\nför meningsyttringen av Bertil Måbrink i\r\nmotsvarande del. 1 ledamot avstod från att rösta.</pre><pre>Mom 13 (fredsbevarande och fredsskapande\r\nstyrkor)</pre><pre>Utskottets hemställan bifölls med 171 röster mot\r\n129 för reservation 5 av Pierre Schori m.fl.</pre><pre>Mom. 16 (kärnvapen till sjöss)</pre><pre>Först biträddes reservation 6 av Pierre Schori\r\nm.fl. -- som ställdes mot meningsyttringen av Bertil\r\nMåbrink i motsvarande del -- med acklamation.</pre><pre>Härefter bifölls utskottets hemställan med 170\r\nröster mot 127 för reservation 6 av Pierre Schori\r\nm.fl. 2 ledamöter avstod från att rösta.</pre><pre>Mom. 17 (internationella åtgärder mot och kontroll\r\nav kärnvapen)</pre><pre>Utskottets hemställan bifölls med 171 röster mot\r\n129 för reservation 7 av Pierre Schori m.fl.</pre><pre>Mom. 21 (internationell vapenhandel)</pre><pre>Utskottets hemställan bifölls med 170 röster mot\r\n129 för reservation 8 av Pierre Schori m.fl.</pre><pre>Mom. 23 (militära resurser och miljön)</pre><pre>Utskottets hemställan bifölls med 170 röster mot\r\n129 för reservation 9 av Pierre Schori m.fl.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU26</pre><pre>Mom. 1 (en förändrad anslagsstruktur)</pre><pre>Först biträddes reservation 1 av Pierre Schori m.fl.\r\nmed 127 röster mot 20 för reservation 2 av Richard\r\nUlfvengren. 148 ledamöter avstod från att rösta.</pre><pre>Härefter bifölls utskottets hemställan med 148\r\nröster mot 127 för reservation 1 av Pierre Schori\r\nm.fl. 19 ledamöter avstod från att rösta.</pre><pre>Mom. 2 (en ny modell för samarbetet med\r\nmottagarländerna)</pre><pre>Först biträddes reservation 3 av Pierre Schori m.fl\r\nmed 132 röster mot 22 för reservation 4 av Richard\r\nUlfvengren. 141 ledamöter avstod från att rösta.</pre><pre>Härefter bifölls utskottets hemställan med 148\r\nröster mot 129 för reservation 3 av Pierre Schori\r\nm.fl. 21 ledamöter avstod från att rösta.</pre><pre>Mom. 3 (en integrerad fältadministration)</pre><pre>Först biträddes reservation 5 av Pierre Schori m.fl.\r\nmed 129 röster mot 22 för reservation 6 av Richard\r\nUlfvengren. 143 ledamöter avstod från att rösta.</pre><pre>Härefter bifölls utskottets hemställan med 148\r\nröster mot 129 för reservation 5 av Pierre Schori\r\nm.fl. 21 ledamöter avstod från att rösta.</pre><pre>Utrikesutskottets betänkande UU27</pre><pre>Utskottets hemställan bifölls.</pre><pre>Utrikesutskottets betänkande UU32</pre><pre>Utskottets hemställan bifölls med 284 röster mot 10\r\nför meningsyttringen av Bertil Måbrink. 1 ledamot\r\navstod från att rösta.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid arbetsplenum\r\nonsdagen den 26 maj.</pre><pre>9 §  Riktlinjer för en kretsloppsanpassad\r\nsamhällsutveckling</pre><pre>Föredrogs</pre><pre>jordbruksutskottets betänkande</pre><pre>1992/93:JoU14 Riktlinjer för en\r\nkretsloppsanpassad samhällsutveckling (prop.\r\n1992/93:180).</pre><pre>Anf. 91  LENA KLEVENÅS (s):</pre><pre>Herr talman! Jag vill börja med att yrka bifall till de\r\nsocialdemokratiska reservationerna nr 1, 3, 4 och 6.\r\nInga-Britt Johansson kommer i ett anförande\r\nsenare att tala för våra övriga reservationer.</pre><pre>Det var med mycket stora förväntningar som vi tog\r\nemot regeringens proposition om riktlinjer för en\r\nkretsloppsanpassad samhällsutveckling.\r\nFörväntningarna var uppskruvade, förseningen\r\nstor och propositionen, när den väl kom, alldeles\r\nför mager. Tyvärr tvingades vi ganska snabbt\r\nkonstatera att förväntningarna på förslag till\r\nkraftfulla åtgärder inte infriades.</pre><pre>Vi delar självfallet regeringens uppfattning att det\r\nfinns ett mycket stort behov av förändringar i hela\r\nvårt samhälle, när det gäller såväl konsumtion och\r\nproduktion som energi-, transport- och\r\njordbrukspolitik, och vi ställer upp på de allmänna\r\nriktlinjerna för den framtida miljöpolitiken.</pre><pre>Redan under vår regeringstid, då Birgitta Dahl var\r\nmiljöminister, inledde vi omställnings- och\r\navvecklingsplaner och förberedde oss på en ny fas i\r\nmiljöpolitiken. Det var en fas som skulle bli\r\nsvårare, därför att den direkt skulle påverka\r\nmänniskors levnadsvanor.</pre><pre>Det är en gigantisk förändring som förestår i\r\nSverige och i alla våra västerländska\r\nindustrisamhällen om vi skall klara uppgiften att\r\nskapa den hållbara utveckling som vi har satt oss\r\nföre. Vi måste börja i vårt eget land och se kritiskt\r\npå vår egen livsstil och på våra egna konsumtions-\r\noch produktionsmönster. Vi lever på en materiell\r\nstandard som är omöjlig på global nivå. Den rikaste\r\nfemtedelen av mänskligheten, som vi tillhör,\r\nförbrukar fyra femtedelar av jordens resurser.</pre><pre>FN:s stora konferens Miljö och utveckling i Rio de\r\nJaneiro för snart ett år sedan förstärkte och\r\nbekräftade vår uppfattning att en hållbar utveckling\r\npå jorden inte är möjlig, om inte vi i den rika delen\r\nav världen förmår minska vår förbrukning av\r\nändliga råvaror och fossil energi. Miljön på jorden\r\nkan inte räddas om vi inte utrotar fattigdomen i u-\r\nvärlden. Det är där ökningen av den materiella\r\nstandarden är nödvändig för att inte slitaget på skog\r\noch mark skall bli förödande.</pre><pre>En hel del av den mest miljöförstörande\r\nindustriproduktionen är nu förändrad, åtminstone i\r\nvårt land, och med ny teknik har produktionen\r\nblivit både mindre energikrävande och mindre\r\nresursförbrukande. Det är en positiv utveckling,\r\nmen den räcker inte.</pre><pre>Omställningen kan, om vi bejakar den och redan nu\r\nbörjar ta konsekvenserna av vad jorden tål, förenas\r\nmed god livskvalitet och gott om arbetstillfällen.\r\nMen då måste vi våga se att det krävs förändringar\r\npå många områden och acceptera att det är\r\nekologin i första hand och inte bara ekonomin som\r\nsätter de yttre ramarna för vår mänskliga\r\nverksamhet.</pre><pre>Herr talman! En så storslagen ansats som denna\r\nproposition borde ha resulterat i en analys av vilka\r\nkretslopp som är mest angelägna att sluta. Vi är inte\r\nlika övertygade som regeringen av\r\nmarknadskrafternas goda vilja. Tempot i\r\nmiljöarbetet har sjunkit betänkligt under de\r\nsenaste två åren, och det kommer att ta onödigt\r\nlång tid att uppnå angelägna miljömål, som vi hade\r\nönskat tydligare formulerade.</pre><pre>Det som förvånar oss är att så mycket energi är\r\nnedlagd på förpackningsåtervinning och så litet på\r\nlångsiktiga strategier och ekomomiska styrmedel.\r\nVi menar att det brådskar med att ta itu med de\r\nkonstruktioner och investeringar som får långsiktig\r\neffekt, t.ex. byggnader, bilar, datorer och\r\nhushållsapparater. Det hade varit naturligt att nu\r\nreglera hur man skall bygga och vilka material man\r\nskall använda för att rivning av hus i framtiden inte\r\nskall åstadkomma miljöskador. Det är lika\r\nangeläget att husen också under sin användningstid\r\när miljövänliga och inte skadar människors hälsa.</pre><pre>Det är i detta perspektiv vi vill se den\r\nkretsloppsanpassade samhällsutvecklingen. Att nu,\r\nsom regeringen föreslår, öka insamlingen av\r\nstålplåt -- i huvudsak kattmatsburkar -- och inte bry\r\nsig så mycket om kretsloppet i jordbruket är att\r\nbörja med en detalj som skymmer sikten för ännu\r\nviktigare kretslopp.</pre><pre>Det är också av avgörande betydelse att se till att\r\ndet finns avsättning för det insamlade materialet. I\r\npropositionen saknas förslag till hur t.ex. den\r\nkraftiga ökningen av insamlad stålplåt skall tas om\r\nhand. Det är angeläget att hela kretsloppskedjan\r\nfungerar för det insamlade avfallet. Allmänhetens\r\nförtroende försvinner om sorterat material ändå\r\nhamnar på tippen.</pre><pre>Produktion och konsumtion måste\r\nkretsloppsanpassas, men det betyder inte bara att\r\nförpackningar och annat skall samlas in. Det\r\nbetyder också att de kan återföras till nyttig\r\nanvändning med rimliga insatser av energi.\r\nFramgångarna med kretsloppstänkandet får inte\r\nsaboteras genom att man kör orimligt långa avstånd\r\nför att samla in mycket små mängder. Självklart\r\nmåste hanteringen som helhet bli så litet energi- och\r\nresurskrävande som möjligt.</pre><pre>Vår reservation nr 3 gäller utvecklingen mot ett\r\nkretsloppssamhälle och områdena energi, jordbruk\r\noch näringspolitik.</pre><pre></pre><pre>Energin i ett kretsloppssamhälle kommer rimligen\r\nfrån förnybara energikällor, såsom biomassa, sol,\r\nvind och vatten. Det är angeläget att på ett bättre\r\nsätt än hittills stimulera användning av förnybara\r\nenergikällor. Våra relativt sett låga energipriser har\r\ntyvärr motverkat detta.</pre><pre>En ökad användning av biomassa kräver dock\r\nteknikutveckling för att man skall komma till rätta\r\nmed de höga kolväteutsläppen. Här behöver vi\r\nbättre pannor för vedeldning t.ex. och mer\r\nforskning för att kunna framställa och använda\r\nbiogas.</pre><pre>Energihushållningsplaner i industrin, även i den\r\nicke elintensiva industrin, måste utvecklas.\r\nEnergisparande ger på alla områden den allra bästa\r\nvinsten. Jag återkommer senare till\r\nenergibesparing på bostadsområdet.</pre><pre>Vi anser också att obligatoriska\r\nenergideklarationer behövs för elapparater och\r\nannan elkrävande utrustning.</pre><pre>Så kommer vi till jordbruket. Den viktigaste resurs\r\nvi har i Sverige är vår matjord. Genom det jordbruk\r\nsom vi bedriver håller vi på att utarma, inte bara\r\nflora och fauna, utan själva mullkapaciteten i\r\nmatjorden. Detta är vårt och hela västvärldens\r\nstora kretsloppsproblem. Genom att vi i Sverige\r\noch övriga västvärlden har haft en helt lineär\r\njordbrukslinje, dvs. vi har producerat livsmedel på\r\nlandsbygden och fraktat dem till städerna, har\r\nfosfor i en jämn ström gått från land till stad.\r\nGenom våra vattentoaletter har sedan våra\r\nmänskliga restprodukter, som ju i praktiken är\r\njordbrukarnas avfall, hamnat i våra sjöar, i stället\r\nför på åkrarna. Detta är det verkligt stora\r\nkretsloppsproblemet. Slammet från våra\r\nreningsverk borde enligt kretsloppsmodellen\r\ntillbaka till åkrarna. Skall jordbrukarna ta\r\nproducentansvar för sina produkter, borde detta\r\nvara en självklarhet.</pre><pre>Bristen på kretslopp i livsmedelsproduktionen gör\r\natt mullkapaciteten utarmas och vi måste importera\r\nhandelsgödsel. Detta kostar mycket i reda pengar\r\nför samhället. Ett stort problem är också att den\r\nfosfor som man bryter alltid innehåller kadmium.\r\nBristen på kretsloppstänkande leder alltså till att vi\r\nhar fått problem med kadmium i våra livsmedel,\r\nmed utarmade jordar samt med övergödda sjöar\r\noch vattendrag. Fosforn har hamnat på fel ställe i\r\nnaturen. Detta är inte hållbart längre. Fosfor\r\nkommer för övrigt också att bli en bristvara i\r\nframtiden. Att skapa en kretsloppsanpassad\r\nutveckling i jordbruket och ett samspel mellan stad\r\noch land ser vi som mycket viktiga frågor för den av\r\nregeringen föreslagna kretsloppsdelegationen.</pre><pre>Vi är starkt kritiska till regeringens tidigare beslut\r\natt ta bort prisregleringsavgiften på handelsgödsel.\r\nDetta stämmer dåligt med kretsloppstänkandet.\r\n1990 års jordbrukspolitiska beslut var ett steg i\r\nriktning mot ett mer miljövänligt jordbruk. Mindre\r\nkemikaliesering, mer extensivt jordbruk, balans\r\nmellan produktion och konsumtion och ett\r\njordbruk i hela landet var mål som låg väl i linje\r\nmed kretsloppstanken.</pre><pre>Regeringen bör snarast återkomma till riksdagen\r\nmed ett förslag om hur jordbruket skall passa in i\r\nett kretsloppssamhälle.</pre><pre>För att möjliggöra återförandet av slam på åkrarna,\r\nmåste avloppsvatten från industrier skiljas från\r\navlopp från hushåll. Vi välkomnar förslaget till\r\nändring i VA-lagen, som borde möjliggöra för\r\nkommuner att neka tillträde till VA-nätet för\r\nindustrier som släpper ut giftigt avloppsvatten. Här\r\nbehövs i stället utbyggnad av slutna kretslopp för\r\navloppsvatten i de industrier som har starkt\r\nförorenande processer.</pre><pre>Näringspolitiken hör också hemma i\r\nkretsloppssamhället. En utveckling mot ett\r\nkretsloppssamhälle måste möjliggöra en\r\nsamverkan mellan närings- och miljöpolitik.\r\nMiljöpolitiken måste upphöjas till en strategiskt\r\nviktig fråga för näringslivet. En av\r\nnäringspolitikens viktigaste uppgifter under 1990-\r\ntalet är att driva på för att göra den industriella\r\nutvecklingen godtagbar ur miljösynpunkt. Hårda\r\nmiljökrav har lett till, och kommer att leda till,\r\nfördelar för de industrier som kan ta vara på\r\nkonsumenternas efterfrågan på miljövänliga\r\nprodukter. Häri finns stora utvecklingsmöjligheter.</pre><pre>Det är viktigt att konstatera att det går att göra\r\nnågonting åt de flesta miljöproblem, och att den\r\nsvenska industrin i flera fall medverkat mycket\r\nkonstruktivt. Den för miljön goda utvecklingen har\r\nstatsmakterna stimulerat genom att använda en\r\nmängd olika instrument som skatter, avgifter, lagar\r\noch förordningar. Det är viktigt att samhället också\r\ni fortsättningen tar kloka politiska beslut för att\r\npåskynda denna utveckling.</pre><pre>Reservation nr 4 gäller trafiken. Propositionen\r\nsaknar skrivningar som uppmuntrar och stimulerar\r\nkollektivtrafiken, vilket är negativt, eftersom\r\nmiljöproblemen i samband med trafiken är mycket\r\nallvarliga. I en kretsloppsanpassad\r\nsamhällsutveckling bör en utbyggnad av kollektiva\r\noch miljövänliga färdsystem finnas med.</pre><pre>Trafiken kan inte tillåtas förorena i nuvarande\r\nutsträckning i ett kretsloppsanpassat samhälle.\r\nRegeringen ger inga andra förslag än\r\nmiljöklassning av fordon och introduktion av\r\nbiobränsle. Frågan är om inte vägtrafikens andel av\r\ntransportarbetet måste minska och ge utrymme för\r\nmer miljövänliga transportslag.</pre><pre>Men även bilismen måste anpassas, och därför bör\r\nbensinen miljöklassas. Med nuvarande\r\ntillverkningsmetoder är motoralkoholer\r\ntveksamma ur energisynpunkt. Däremot tror vi att\r\nen utveckling av biogas och gasdrivna fordon kan\r\nvar en bra utvecklingsmöjlighet.</pre><pre>Det är ingen hemlighet att de av oss i riksdagen\r\nbeslutade målen på trafikområdet strider mot de av\r\noss i samma riksdag beslutade miljöpolitiska\r\nmålen, t.ex. om begränsning av utsläpp av kol- och\r\nkväveoxider. Här behövs en analys och förslag till\r\nhur denna konflikt skall lösas. Vi anser att\r\ngenomgripande förändringar av hela vårt\r\ntransportsystem är nödvändigt. Regeringen bör\r\nåterkomma till riksdagen med förslag.</pre><pre>Reservation nr 6 slutligen gäller bostäder och\r\nenergibesparing. Den positiva trenden med\r\nenergibesparing inom bostadssektorn, då\r\nenergianvändningen för uppvärmningsändamål\r\nminskade kraftigt, har nu brutits. Man kan t.o.m.\r\nse en liten ökning i vissa fall. Orsakerna kan vara\r\nde sänkta oljepriserna och att statens stöd till\r\nenergisparande avvecklades.</pre><pre>Till detta skall man lägga den kraftiga ökning av\r\nanvändningen av elenergi som används till drift av\r\nventilationsanläggningar, pumpar, hissar,\r\ntvättstugor, motorvärmare, belysning, m.m. Vid\r\nval av utrustning vid renoveringar tas mycket liten\r\nhänsyn till framtida elförbrukning. Denna\r\nutveckling måste stoppas.</pre><pre>Särskilda medel för informations- och\r\nutvecklingsinsatser bör därför enligt vår mening\r\navsättas för att stimulera bostadsföretag,\r\nfastighetsägare och bostadsrättsföreningar att\r\ngenomföra olika projekt som kan förbättra\r\nenergihushållningen inom bostadsbeståndet. Stöd\r\ntill marknadsintroduktion av ny teknik som kan\r\nbidra till minskad energianvändning bör också\r\növervägas.</pre><pre>Herr talman! Jag yrkar med detta bifall till våra\r\nreservationer nr 1, 3, 4 och 6.</pre><pre>Anf. 92  CHRISTER WINDÉN (nyd):</pre><pre>Herr talman! Propositionen om riktlinjer för en\r\nkretslopsanpassad samhällsutveckling innehåller\r\ninte bara förslag till riktlinjer för en\r\nkretsloppsanpassad samhällsutveckling, utan den\r\ninnehåller också en rad förslag till åtgärder.\r\nSammantaget innebär förslagen i propositionen ett\r\nsytemskifte inom miljöpolitiken. Det är ett\r\nsytemskifte som kan medföra många positiva\r\nförändringar, men som samtidigt kan drabba inte\r\nbara enskilda företag och medborgare, utan också\r\nsjälva marknadsekonomins funktionssätt.</pre><pre>Om propositionen okritiskt läggs till grund för\r\nsamhällets fortsatta åtgärder inom miljöpolitiken\r\nkan den leda till en hel del oönskade effekter.\r\nFörändringen kan i sin förlängning medföra att det\r\nskapas ett slags planekologiskt system som riskerar\r\natt sätta marknadsekonomin ur funktion. Jag anser\r\natt konsekvenserna av en sådan genomgripande\r\nförändring skulle ha analyserats och ingått som en\r\nväsentlig del i en sådan här proposition. Kravet på\r\ngod miljö får aldrig bli ett självändamål.</pre><pre>Mot bakgrund av detta hade det varit önskvärt om\r\nman särskilt hade ägnat uppmärksamhet åt att\r\nanalysera de konsekvenser som förslagen får var för\r\nsig och tillsammans. Jag tänker då på den privata\r\näganderätten, näringsfriheten och den fria\r\nkonkurrensen samt på vilka kostnader förslagen i\r\növrigt kan leda till för samhället, medborgarna och\r\nde enskilda företagen.</pre><pre>Herr talman! Trots de här bristerna anser vi i Ny\r\ndemokrati att propositionens huvudsakliga innehåll\r\när i grunden positivt. Konsekvenserna av förslagen\r\nmåste dock från de berörda synpunkterna ges\r\nsärskild uppmärksamhet under de närmast\r\nkommande åren, så att det blir möjligt att snabbt\r\nupptäcka oönskade effekter och genomföra\r\nnödvändiga förändringar.</pre><pre>Nu ser jag med viss tillfredsställelse i betänkandet\r\natt formuleringarna har öppnat för den här sortens\r\nsamtal längre fram. Det står t.ex. så här: De\r\nfastställda ambitionerna som gäller för\r\nmiljöpolitiken skall stegvis gå vidare med konkreta\r\nmål och tidsramar. Näringslivet skall även i\r\nfortsättningen ha en frihet att själv utarbeta och\r\nvälja metod för att nå detta mål inom angivna\r\ntidsramar.</pre><pre>Detta är i och för sig bra. Men det är inte bra att att\r\nman inte gjorde en sådan konsekvensanalys innan\r\nman presenterade propositionen. Om man i\r\nefterhand upptäcker att någonting är fundamentalt\r\nfel i tanken är det så dags att ändra på det. Man\r\nborde tänka efter före.</pre><pre>Jag är vidare tveksam till den föreslagna\r\nförändringen i plan- och bygglagen, vilken går ut på\r\natt det av lagen klart skall framgå att lagens\r\nbestämmelser syftar till att främja en god och\r\nlångsiktigt hållbar livsmiljö.</pre><pre>Skälen till tveksamheten är i allt väsentligt\r\ndesamma som jag redan har anfört, dvs. frågan om\r\nvilka konsekvenser ändringen får för den privata\r\näganderätten, näringsfriheten och den fria\r\nkonkurrensen. Genom ändringen i\r\nportalparagrafen får hela lagkomplexet ett nytt\r\ninnehåll. Innebörden av lagen kommer att ändras,\r\ntillämpningen blir en annan. Rättssäkerheten kan\r\nuppenbarligen komma i fara.</pre><pre>Regeringen har tillkallat en utredare med uppgift\r\natt se över PBL. Utredningen skall bl.a. överväga\r\nbehovet av närmare bestämmelser för ökad\r\nmiljöhänsyn i den fysiska planeringen. I det\r\nsammanhanget kommer tillämpningen av\r\nkretsloppsprincipen att särskilt uppmärksammas.\r\nResultatet av utredningen skall redovisas i etapper,\r\nmed slutredovisning i april nästa år.</pre><pre>Herr talman! Jag tycker att detta är en rätt\r\negendomlig situation. Jag har många gånger i\r\nutskottet blivit avfärdad när jag har yrkat bifall till\r\nmina motioner med motiveringen att en utredning\r\när på gång och att den snart kommer att redovisa\r\nsitt resultat. Vi kan inte föregripa detta. Det har jag\r\nfått nöja mig med, antingen jag velat eller ej.</pre><pre>I det här fallet är det precis tvärtom. Här finns det\r\nen utredning. Utredaren har fått i särskild uppgift\r\natt titta på just de här problemen. Man skall lägga\r\nfram ett delbetänkande inom kort och\r\nslutredovisningen inom mindre än ett år. Varför\r\nväntar man då inte med att fatta genomgripande\r\nbeslut om ändring i lag? Jag tycker att det är\r\negendomligt. Det är därför jag har reserverat mig\r\nmot detta.</pre><pre>Avslutningsvis vill jag än en gång säga att i\r\nhuvudsak står vi bakom själva kretsloppstanken\r\noch principerna bakom propositionen. Men vi har\r\nde här två allvarliga invändningarna. Jag yrkar\r\ndärför bifall till Ny demokratis två reservationer till\r\nbetänkandet.</pre><pre>Anf. 93  JAN JENNEHAG (v):</pre><pre>Herr talman! Själva ordet ekologi har blivit ett\r\nmodeord. Ekologi, läran om samspelet i naturen.\r\nOrdet används i de mest skilda sammanhang. En\r\npositiv tolkning är naturligtvis att medvetenheten\r\nhar ökat och att det gör att det är positivt att\r\nanvända begrepp som på något vis antyder att den\r\nsom säger ordet bär denna medvetenhet.</pre><pre>En överföring till det politiska språket och till\r\nregeringens vilja att markera medvetenhet var\r\nnaturligtvis kretsloppspropositionen. Kretsloppet\r\när en princip som i hög grad är ekologisk. När det\r\ngäller samspelet i naturen är kretsloppet en av de\r\nviktigaste delarna.</pre><pre>Att samhället måste bruka naturresurser och\r\nanvända förnybara energikällor utan att skapa\r\navfall och andra negativa miljöeffekter är en\r\nsjälvklarhet. Frågan är bara hur vi skapar sådana\r\nsystem som gör att detta blir fallet, och hur skapar\r\nvi ekonomiska resurser i de fallen, vilka inte är så\r\nfå? Det står i konflikt med vårt sätt att producera\r\nvaror och tjänster.</pre><pre>Sverige som ett litet och högt utvecklat industrioch\r\ntjänstesamhälle grundar en stor del av sin ekonomi\r\npå handel och förbindelser av allehanda slag med\r\nomvärlden. Detta skapar både möjligheter och\r\nbegränsningar för hur vi skall agera inom snart sagt\r\nalla områden.</pre><pre>Sveriges ansvar för att driva på miljöutvecklingen\r\när stort. Sverige är ledande inom ett antal tekniska\r\nområden.</pre><pre>Tekniker som kan ingå i ett kretsloppssamhälle\r\nkommer på sikt att vara den enda grunden för\r\nvärldens produktion och naturligtvis också för\r\nsvenskt näringsliv. Det är alltså viktigt att ett land\r\nsom Sverige går längst när det gäller miljökraven\r\noch att vi markerar vår plats som en högt utvecklad\r\nindustrination genom att skapa exempel på hur\r\nman kan producera så att hanteringen ingår i ett\r\nkretslopp.</pre><pre>Vilka riktlinjer skall man då ha? Det finns\r\nnaturligtvis en mängd olika sätt att angripa\r\nproblemen på. Men samhället som beställare av\r\nvaror och tjänster måste ställa långsiktiga krav. De\r\nman köper och beställer av skall ge möjlighet till ett\r\nkretsloppsbeteende. Alla slag av styrmedel, från\r\nrena förbud till avgifter, skall användas. Om\r\nmiljöavgifter råder ingen diskussion. De kommer\r\natt användas, och de har visat sig vara någorlunda\r\neffektiva i förhållande till andra styrmedel.</pre><pre>Våra beslut i Sverige måste alltid ställas i relation\r\ntill omvärlden. På kort sikt finns det naturligtvis,\r\nliksom vi tvingas göra ranordningar inom landet,\r\nmöjligheter för oss att fundera över vad vi bör göra i\r\nSverige och vilka satsningar vi behöver göra utanför\r\nlandet i form av hjälp eller teknikspridning på annat\r\nvis.</pre><pre>Vi måste också använda vårt inflytande till att\r\nminska klyftan mellan i- och u-länder, dels\r\nnaturligtvis för att uppnå det kretsloppsbeteende\r\nsom är önskvärt för världen som helhet, men också\r\nför att undvika väpnade konflikter som naturligtvis\r\ni dessa sammanhang är ett av de mer allvarliga\r\nexemplen på mänskligt beteende som icke är\r\nkretsloppsanpassat. Det betyder att vår livsstil\r\nmåste förändras. Vår materiella konsumtion per\r\nindivid måste ändras och minskas.\r\nVaruproducenterna måste kunna ta ansvar för sina\r\nprodukter och se till att de ingår i ett fullständigt\r\nkretslopp. Kraven som vi ställer på produktionen\r\nskall självfallet kunna förändras, men de skall\r\nendast kunna förändras i miljövänlig riktning. Ett\r\nexempel på motsatsen är sänkningen av skatten på\r\nfossila bränslen.</pre><pre>Det är ofta effektivt om varje bransch eller sektor\r\nsjälv får tala om hur man vill att dess produktion\r\nskall ingå i ett kretsloppssamhälle.\r\nMyndighetsdirektiv eller andra samhällsbeslut är\r\ninte alltid effektivast, utan det kan vara: Här har ni\r\nen uppgift. Lös den på det sätt ni finner lämpligt,\r\nbara det blir gjort!</pre><pre>Häri måste naturligtvis också kunna ingå att\r\nsamhället förbjuder vissa typer av varor och\r\nproduktionssätt. Om en verksamhet inte kan\r\nredovisa hur en omställning skall gå till, måste\r\nnaturligtvis samhället ha möjligheter att förbjuda\r\nden. Nya verksamheter måste ifrågasättas om de\r\ninte kan ingå i ett kretsloppssamhälle.</pre><pre>Med exempel av den typ som jag nu har talat om\r\nvill jag ge Vänsterpartiets syn på propositionen,\r\nvilken har visat en god vilja och som har\r\naktualiserat debatten. Men propositionen är\r\nknappast möjlig att hantera för att förändra vår\r\nvardag nu. Det finns ett antal utredningsdirektiv\r\noch lägesbeskrivningar som egentligen inte kan\r\nkallas för förslag från en regering på hur man vill att\r\nproduktion skall bedrivas i Sverige.</pre><pre>Vi tycker därför att regeringen skall få i uppdrag att\r\nåterkomma med ett nytt förslag. Regeringen bör få\r\nen tidsgräns. Det skall finnas en press. Den\r\n1 januari kan vara ett lämpligt datum.</pre><pre>Energisektorn måste naturligtvis liksom övriga\r\nsektorer baseras på förnybara energislag. För\r\nSveriges del skall vi öka användningen av\r\nbiobränslen. Även här tycker jag att vi måste sätta\r\npress på regeringen att sätta datum och att sätta upp\r\nmål som skall nås. Regeringen får själv tala om hur\r\nman skall åstadkomma detta.</pre><pre>Hur landets energiförsörjning till större del skall\r\nkunna baseras på biobränslen är ett exempel på ett\r\nsådant mål som riksdagen kan anta och ge\r\nregeringen i uppdrag att återkomma med förslag\r\ntill.</pre><pre>Drivmedel är en annan viktig fråga.\r\nSammansättningen av produkten är viktig,\r\neftersom stora mängder hanteras och förbrukas. Vi\r\när överens om att bly i bensin skall bort.\r\nVänsterpartiet tycker att en mycket snar gräns kan\r\nsättas. Det finns inga tekniska och ekonomiska skäl\r\nför att inte omedelbart övergå till blyfri bensin. Det\r\nlager som finns i landet måste naturligtvis\r\nanvändas, men former för detta är möjliga att finna\r\nom man är klar över att blyad bensin icke skall\r\nproduceras från ett visst datum. Det finns i detta\r\nsammanhang detaljfrågor som kanske fordrar\r\nytterligare belysning, exempelvis hur man skall lösa\r\nproblemet med de motorer som kräver blyad\r\nbensin. Jag är övertygad om att marknaden i det\r\nfallet är effektiv med att förse sina kunder med\r\nprodukter som gör att man kan använda exempelvis\r\nveteranbilar. Det är i detta fall inga stora mängder\r\nsom det är fråga om.</pre><pre>En omfattande handel med kemikalier gör att vi\r\ninte kan se enbart till nationsgränserna.\r\nRegeringen måste därför driva\r\nkretsloppstänkandet internationellt. Även här\r\ntycker jag att man kan sätta datumgränser och mål\r\npå ett annat sätt än vad som görs i propositionen.\r\nMan bör markera att man ser allvarligt på dessa\r\nfrågor. Hur skall vi effektivare utnyttja exempelvis\r\nsubstitutionsprincipen för kemikalier?</pre><pre>Tvätt- och rengöringsmedel används i stor mängd\r\noch i princip av alla människor. Dessa bidrar till\r\növergödning av våra sjöar och hav. Det finns\r\nmiljövänligare alternativ. Vilka styrmedel används\r\nför att snabbare än nu komma ifrån problemet med\r\növergödning från tvätt- och rengöringsmedel?</pre><pre>Regeringens förslag när det gäller förpackningar\r\nfinns det i och för sig inte mycket att säga om. Det\r\när bra. Men målen? Återigen, varför inte ha en\r\ntidsgräns? Varför inte tala om att ett mål\r\nexempelvis skall vara uppnått inom två år, den\r\n1 januari 1996. Problemet med\r\nförpackningsmaterial är mycket stort och för den\r\nenskilde konsumenten omöjligt att överblicka. Ett\r\nproducentansvar får naturligtvis också praktiska\r\nproblem. Men om konsumenten själv skall ta hand\r\nom ett tiotal olika slag av förpackningar plus ett\r\nantal andra uttjänta varor, som man skall\r\nkällsortera och hantera på olika vis, blir det\r\nnaturligtvis praktiskt ogörligt. Återigen, varför inte\r\nsätta en tidsgräns från regeringens sida? Kom med\r\nförslag före den 1 januari om hur antalet\r\nförpackningsmaterial och retursystem skall\r\nminskas!</pre><pre>Elektriska och elektroniska produkter skall kunna\r\nåterbrukas. I Tyskland finns ett förslag på detta\r\nområde som kan tjäna som förebild. Även här finns\r\nmöjligheter att återkomma med exakta\r\nformuleringar om mål som är möjliga att förhålla\r\nsig till och att ta ställning till. Propositionen\r\ninnehåller få av den typen av mål, vilket jag tycker\r\njag är den största bristen.</pre><pre>Herr talman! Jag yrkar bifall till min meningsyttring\r\ni momenten 2, 6, 20, 22 och 56.</pre><pre>Anf. 94  LENNART DALÉUS (c):</pre><pre>Herr talman! Jag vill först yrka bifall till utskottets\r\nhemställan i sin helhet.</pre><pre>För det andra vill jag säga att jag tycker att det är\r\ntråkigt att miljöministern på grund av ett tidigare\r\nbokat och sedan länge fastlagt internationellt\r\nengagemang inte kan delta i debatten här i dag.</pre><pre>Det förslag som regeringen har lagt om en\r\nkretsloppsanpassad samhällsutveckling är ett\r\nbanbrytande förslag, som innebär ett regelrätt\r\nspårbyte i miljöarbetet. Genom att föra in\r\nbegreppet kretsloppstänkande och begreppet\r\nproducentansvar som delar av huvudpunkterna i\r\ndetta, förändras förutsättningarna för många\r\naktörer på miljöområdet att ta sitt ansvar och att\r\nvisa sitt miljöengagemang. Det må gälla\r\nförtroendevalda i olika sammanhang -- i\r\nkommuner, i företag och inte minst vi enskilda\r\nmedborgare.</pre><pre>Det är glädjande att utskottet med glädje och stort\r\nengagemang har behandlat regeringens olika\r\nförslag, vilket naturligt nog också har resulterat i att\r\nman har ställt sig bakom regeringens inriktning.\r\nNär jag talar om utskottet menar jag inte bara\r\nutskottsmajoriteten, utan också reservanterna på\r\nolika punkter i utskottshanteringen. Det är\r\nuppenbart att alla reservanter står bakom de\r\ngrundläggande attityderna i regeringens förslag och\r\ndärmed också i utskottets betänkande. Man\r\nförsöker att göra några, som man tydligen uppfattar\r\ndet, korrigeringar på olika punkter.\r\nKorrigeringarna visar egentligen med vilken\r\nvilsenhet man från en del partiers sida tidigare har\r\nuppfattat miljöfrågorna.</pre><pre>Grundbegreppen här är kretsloppsresonemanget\r\noch producentansvaret. När det gäller\r\nkretsloppsarbetet pekar regeringen mycket tydligt\r\npå att här hör en mängd samhällssektorer samman,\r\nvilka måste in i kretsloppsarbetet. Dit hör\r\nenergifrågorna, trafikfrågorna, industrin, skogs-\r\noch jordbruket, forskningen och utbildningen.\r\nLena Klevenås berörde i sitt inlägg flera av dessa\r\nsektorer. Det är riktigt att dessa sektorer hör\r\nhemma i kretsloppsarbetet. Poängen är att\r\nregeringen talar om detta. Man säger att nästa steg\r\ni arbetet blir att inlemma dessa samhällssektorer i\r\narbetet. Vi har, säger regeringen, nu koncentrerat\r\noss på det kretslopp som man ibland kallar för\r\nteknosfären, dvs. hantering av material och varor i\r\nett kretslopp som människan mycket starkt kan\r\npåverka.</pre><pre>När det gäller kretsloppet slår regeringen tydligt\r\nfast vilka prioriteringar som skall gälla. Man\r\nklargör tydligt synen på naturresurser och material.\r\nMan säger: Resurser skall användas. De skall\r\nåteranvändas, materialåtervinnas,\r\nenergiåtervinnas och i sista hand deponeras.</pre><pre>För regeringen är detta kretslopp alldeles tydligt,\r\nhur materialet och resurserna skall flöda på ett\r\nriktigt sätt i samhället. Med den utgångspunkten\r\ngår regeringen vidare och pekar ut begreppet\r\nproducentansvar, som innebär att producenten i\r\nfortsättningen skall ta ansvaret för en vara sedan\r\nden är slutanvänd för sitt ursprungliga ändamål.\r\nHäri ligger något väldigt nytt i miljöarbetet. En ny\r\naktör får ett ansvar som han inte tidigare har haft\r\noch får det med en mycket tydlig skärpa. Här ligger\r\ndet nya -- och det tyngsta, borde man väl säga -- i\r\nregeringens förslag, nämligen att man begär av\r\nriksdagen att successivt få gå vidare i tur och\r\nordning med nya material och nya varuslag som\r\nskall in i kretsloppstänkandet.</pre><pre>Sedan gör man några markerade nedslag. Det är\r\nnyttigt med de konkreta nedslagen, även om det\r\nsedan är regeringen som också när det gäller dem\r\nskall gå vidare med förordningar som får kraft ute i\r\nsamhället. Man gör nedslag i förpackningsfrågan.\r\nVi borde alla vara överens om att det kanske är så\r\natt förpackningarna i det svenska hushållsavfallet\r\ninte utgör världens största miljöproblem. Jag är\r\nberedd att skriva under på den synen.</pre><pre>Här har vi internationella erfarenheter att luta oss\r\nmot, inte minst från Tyskland och andra delar av\r\nEuropa. Ett arbetsmaterial finns tillgängligt när det\r\ngäller förpackningar. Vi kan konstatera att\r\nförpackningarna i hushållsavfallet utgör ett\r\nresursoch miljöproblem. Flera faktorer strålar\r\nsamman mot att vi skall ta det första konkreta\r\nsteget på detta område. Det är viktigt att vi gör det.</pre><pre>Till skillnad från Jan Jennehag har jag läst i\r\npropositionen de väldigt tydligt angivna årtalen --\r\ndem som Jan Jennehag efterlyser -- när olika krav\r\nskall vara uppfyllda i återanvändnings- och\r\nåtervinningshänseenden. Jan Jennehag har som\r\nbrukligt är velat flytta de årtal som regeringen har\r\nangivit med ett år åt ena hållet. Men det imponerar\r\ninte såsom argumentation för själva grundattityden\r\ntill hur man skall behandla frågan. De där åren\r\nfram och tillbaka känner vi igen. Man försöker höja\r\nribban på något sätt. Men grunden är på ett mycket\r\ntydligt sätt lagd i regeringens förslag när det gäller\r\nhanteringen av förpackningarna. Det viktiga är att\r\nregeringen tydligt markerar på\r\nförpackningsområdet att det primärt är fråga om\r\nåteranvändning och materialåtervinning. Därmed\r\nhar man också infört en restriktion mot det som\r\nbrukar kallas energiutvinning.</pre><pre>Det fina i detta är naturligtvis att man ger en tydlig\r\nsignal till producenten. Man säger: Skruva ihop\r\ngrejorna rätt i ena ändan. Sätt ihop materialet. Gör\r\nförpackningarna riktiga i den ändan. I den andra\r\nändan är det producenten själv som får ta hand om\r\nmaterialet och sköta materialåtervinningen. Tro\r\ninte att det mot slutet finns en självklar lösning,\r\nsom säger att man i alla fall eldar upp materialet och\r\nblir av med det. Den lösningen är inte prioriterad\r\neller ens understruken i regeringens förslag.</pre><pre>En del förpackningar är litet mer okända för oss.\r\nJag är inte övertygad om att de alla hänger samman\r\nmed hund- och kattmat, vilket Lena Klevenås ville\r\npåstå. Men det finns förpackningar av typ stålplåt\r\noch en del pappersförpackningar, där vi måste gå\r\nfram genom att först studera förutsättningarna för\r\nett kravställande. Det uppdraget kommer\r\nregeringen naturligtvis skyndsamt att ge till\r\nNaturvårdsverket så att vi får en möjligt att genom\r\natt skapa mål låta de förpackningar som nu\r\nbehandlas litet mjukare liksom hinna i kapp de\r\nförpackningar som vi nu genom utskottets\r\nskrivning ställer mycket konkreta krav på.</pre><pre>Den andra gruppen material utgörs av returpapper.\r\nOckså när det gäller behandlingen av returpapper\r\nför regeringen en ambitiös men ändå mycket\r\nvarsam politik. Med varsam menar jag att man tar\r\nuppenbar hänsyn till de behov som samtidigt kan\r\nfinnas i den svenska skogsnäringen av att kunna\r\nutnyttja den svenska skogen såsom råvara i olika\r\nsammanhang, inte minst när det gäller\r\nexportintressena. Regeringen gör det möjligt för\r\nskogsindustrierna att nationellt ta ett\r\nproducentansvar. Man kan effektivisera\r\nmiljöaspekterna samtidigt som man får möjlighet\r\natt utnyttja denna resurs på ett sätt som stämmer\r\nmed skogsindustriernas och samhällets behov.</pre><pre>När det gäller den tredje grupp ämnen som\r\nregeringen har behandlat i sitt förslag redovisar\r\nman ett mycket tydligt åtagande från den aktuella\r\nnäringens sida. Det gäller nickel--kadmium-\r\nbatterierna, de laddningsbara batterier som finns\r\nbl.a. i biltelefoner. Här har näringen gått in med ett\r\nåtagande, som innebär att man redan under det\r\nverksamhetsår som börjar den 1 juli i år kommer att\r\nkunna uppnå 60 % insamling och året därpå 90 %.\r\nDet är ett mål som inte är obekant för riksdagen.\r\nRegeringen kommer naturligtvis att noggrant följa\r\natt man klarar de angivna målen. Gör man inte det\r\nhar regeringen uppenbart riggat bilan för att låta\r\nden falla genom en väsentligt strängare lagstiftning.\r\nJag tror inte att vi behöver befara någon passivitet\r\nfrån regeringens sida på denna punkt.</pre><pre>Ytterligare ett material behandlas i den ändring av\r\nVA-lagen som möjliggör för\r\nanläggningsinnehavaren, oftast kommunen, att\r\nvara strängare mot den som är påkopplad eller vill\r\nbli påkopplad på systemet. Det ger en\r\ninternationellt sett unik möjlighet för kommunerna\r\natt agera med fasthet, inte minst mot de industrier\r\nsom ofta kan innebära ett problem i VA-\r\nhanteringen. Men även andra påkopplade kan\r\nsäkert komma i fråga för agerande från\r\nanläggningsinnehavarens sida.</pre><pre>Det viktiga med regeringens förslag är att det är\r\nkonkret och visar en mycket tydlig väg. Man blir\r\ndock litet kluven när man lyssnar på debatten här.\r\nLena Klevenås sade att det bara är fråga om\r\nriktlinjer, som egentligen inte leder till några\r\nkonkreta resultat. Christer Windén däremot var\r\norolig för att förslagen är så konkreta och så tydligt\r\npåverkar inte minst det svenska näringslivet. Jag är\r\nnog benägen att på denna punkt hålla med Christer\r\nWindén. Förslagen är tydliga, och de kommer att\r\npåverka det svenska näringslivet på ett dynamiskt\r\noch offensivt sätt. Jag tror att näringslivet behöver\r\ndessa tydliga mål och ramar. Aktörerna pekas ut\r\ntydligt i regeringens förslag.</pre><pre>Mycket viktigt är också att regeringen visar vilken\r\nväg man kan gå vidare på och pekar ut vilka\r\nmaterialgrupper och varugrupper som står i kö för\r\natt komma in i kretsloppssamhället. Man\r\nexemplifierar med datorer, bilar och skrotdäck.\r\nMan anger nya materialgrupper som också kan\r\nutsättas för ett producentansvar, t.ex. textilier och\r\nplast, inte minst PVC-plast. Man stakar ut en\r\nmycket tydlig väg och anger även vilka instrument\r\nsom man kommer att arbeta med. Där kan den\r\naviserade kretsloppsdelegationen ses såsom en\r\nspjutspets i det fortsatta arbetet.</pre><pre>Herr talman! Jag tycker att man kan känna sig trygg\r\npå vägen mot ett kretsloppssamhälle. Vi kan nu se\r\natt regeringen förbereder de uppdrag som har\r\naviserats i propositionen och som kommer att bli en\r\nföljd av riksdagens beslut med anledning av\r\nutskottets betänkande, nämligen uppdrag som\r\ngäller tvättmedel, klor, PVC och avfallsskatten\r\nsamt naturligtvis tillsättandet av\r\nkretsloppsdelegationen. Det gäller att få\r\ndelegationen att omedelbart fungera såsom en\r\nspjutspets.</pre><pre>Regeringens förslag har naturligtvis grundat sig på\r\nolika saker. Själva agerandet med ett\r\nkretsloppsarbete kan man naturligtvis hitta spår\r\ntill, bl.a. internationellt, som ett resultat av den\r\nstora konferensen i Brasilien förra året i FN:s regi.\r\nMan kan också hitta drag av idéer från utvecklingen\r\ninte minst i Tyskland, där man har börjat arbeta\r\nmed producentansvarsbegreppet på ett mycket\r\ntydligt sätt.</pre><pre>Men det viktigaste är väl ändå att man i regeringens\r\nförslag kan spåra en mycket tydlig ambition på\r\nmiljöområdet, en ambition om att just kunna peka\r\nut mål, gränser och aktörer på det fortsatta\r\nmiljöområdet. Jag vill säga att det är banbrytande.\r\nMan flyttar strömfåran i helt nya viktiga och riktiga\r\nriktningar. Det kommer att ställa krav på oss alla i\r\nsamhällsarbetet, på politiker, på näringslivet, på de\r\nideella organisationerna och inte minst på enskilda\r\nindivider.</pre><pre>Herr talman! Avslutningsvis är jag glad över att\r\ndebatten i dag redan mycket tydligt har visat att det\r\negentligen inte finns några invändningar från\r\noppositionen. Det finns en bred uppslutning bakom\r\nde tankar och det agerande som redovisas i\r\nkretsloppspropositionen. Det är därför som jag\r\nmed stor glädje än en gång kan yrka bifall till\r\nhemställan i utskottets betänkande.</pre><pre>Anf. 95  LENA KLEVENÅS (s) replik:</pre><pre>Herr talman! Lennart Daléus känner sig mer\r\nhemma med Ny demokrati än med oss\r\nsocialdemokrater. Det gör mig litet bekymrad men\r\ninte särskilt förvånad. I Ny demokratis reservation\r\ntalas det om att god miljö aldrig får bli ett\r\nsjälvändamål och att man skall analysera vilka\r\nkonsekvenser som förslagen får för den privata\r\näganderätten. Problemen med miljöpolitiken är ju\r\natt den har så svårt att hävda sig mot andra starkare\r\nekonomiska intressen. Det beror på att marknaden\r\ntar väldigt litet hänsyn till det som inte ägs privat,\r\nt.ex. vatten och luft. Vilka nya strömfåror är det\r\nsom den nya miljöpolitiken skall flyta i om inte\r\npolitiken kan hävda sig gentemot marknaden?\r\nVilken strömfåra är det som vattnet i Öresund skall\r\nta, för att ta ett exempel?</pre><pre>Jag tycker att det är bekymmersamt att de\r\ncenterpartistiska ministrarna, som ju är två på\r\nmiljöområdet, inte lyckas hävda miljöpolitiken lika\r\nväl som den moderata utbildningsministern och den\r\nmoderata skolministern lyckas göra på det\r\nskolpolitiska området. Det krävs politiska\r\nmotåtgärder av kraftfullt slag på miljöområdet, och\r\njag är orolig om Lennart Daléus inte förstår i vilket\r\nsällskap han har hamnat.</pre><pre>Jag skall villigt erkänna att kretsloppsbegreppet är\r\ngenialt. Jag vill gärna ge en eloge för det. Men det\r\nmåste fyllas med ett konkret innehåll. Vi vill ha\r\nförslag t.ex. på trafikpolitikens,\r\njordbrukspolititikens och energipolitikens\r\nområden.</pre><pre>Lennart Daléus säger att det är fråga om spårbyte,\r\natt förutsättningarna har förändrats. De har tyvärr\r\npå vissa punkter ändrats åt fel håll. De senaste två\r\nåren har ni t.ex. sänkt koldioxidskatten, förändrat\r\navgifterna på handelsgödsel och\r\nbekämpningsmedel och ytterligare differentierat\r\nskatten på diesel. Detta är förslag och beslut som\r\nleder i fel riktning. Jag är enveten med att hävda\r\natt detta kretsloppsförslag inte är tillräckligt tydligt\r\noch starkt och inte ger tydliga signaler. Vilken\r\ntrafikpolitik, Lennart Daléus, ligger i linje med\r\nkretsloppstänkandet? Hur många motorvägar skall\r\nvi bygga, och hur många filer skall Öresundsbron\r\nfå? De utredningar och förslag som ligger till grund\r\nför besluten är ju inte trovärdiga.\r\nMiljöberäkningarna stämmer ju inte överens med\r\nde ekonomiska beräkningarna för att detta\r\nbroprojekt skall gå ihop.</pre><pre>Jag skall nämna ett exempel. Vi har fortfarande\r\nkärnkraften kvar. Vindkraften, som är så\r\nframgångsrik om vi bara ville, skulle vi kunna\r\ninföra. Hur skall vi ekonomiskt styra med politiska\r\nbeslut, så att vindkraften får ett fäste på marknaden\r\noch så att vi kan genomföra det som vi har beslutat,\r\nnämligen att avveckla kärnkraften?</pre><pre>Anf. 96  LENNART DALÉUS (c) replik:</pre><pre>Herr talman! Lena Klevenås är inte riktigt rättvis\r\nnär hon redogör för det som jag sade. Jag har inte\r\nsagt att jag känner mig mer hemma hos Ny\r\ndemokrati. Det tror jag att Lena Klevenås snabbt\r\nerinrar sig. Vad jag sade var att Ny demokratis, dvs.\r\nChrister Windéns, här gjorda bedömning av\r\nkonkretionen i den här propositionen delar jag före\r\nLena Klevenås bedömning att den inte har ett\r\nkonkret innehåll. Jag stannar gärna i min recension\r\nav Ny demokrati med det konstaterandet. Något\r\nannat har jag inte sagt, och jag tror att något annat\r\nlätt skulle förstöra debatten mellan oss två.</pre><pre>Jag har markerat och regeringen har i\r\npropositionen markerat att det finns ett antal frågor\r\nsom måste lösas och som måste in i\r\nkretsloppsarbetet. Dit hör trafikfrågorna och\r\nenergifrågorna och även bostadsfrågorna, som\r\nLena Klevenås tidigare har tagit upp. Dessa frågor\r\nhanteras nu i regeringsarbetet. Lena Klevenås och\r\njag som individer kan säkert ha stor sympati för\r\nvarandras åsikter när det gäller diskussionerna om\r\nÖresundsbron och när det gäller stora trafikleder,\r\ninte minst i närheten av den stad där riksdagen\r\nligger. Vi kan också möjligen ha likartade\r\nsynpunkter när det gäller kärnkraften. Problemet\r\nför Lena Klevenås är att jag i dessa frågor är enig\r\nmed mitt parti i attityder, åsikter, kunskaper och\r\nerfarenheter, medan det är svårt för Lena Klevenås\r\natt hävda att hon med någon kraft i sitt parti kan\r\ndriva en entydig position när det gäller bro,\r\nkärnkraft och trafikleder, för att nämna de exempel\r\nsom hon själv tog upp.</pre><pre>Lena Klevenås tog även upp frågan om att nu\r\nutnyttja de ekonomiska styrmedlen. Men den tiden\r\när inte långt borta då Socialdemokraterna\r\nreserverade sig i utredning efter utredning mot\r\nanvändandet av ekonomiska styrmedel i\r\nmiljöpolitiken. Så långt har vi i alla fall kunnat\r\nvända Socialdemokraterna, att de har förstått\r\nvärdet av det instrumentet för att komma till rätta\r\nmed flera miljöproblem.</pre><pre>Anf. 97  LENA KLEVENÅS (s) replik:</pre><pre>Herr talman! Vem som kommer att bli mest\r\nframgångsrik i att förändra det sällskap i vilket vi\r\narbetar politiskt får framtiden utvisa. Jag tycker att\r\nLennart Daléus har uppenbara svårigheter att\r\nhävda miljöintresset tillsammans med de moderata\r\nkamraterna i den nuvarande borgerliga regeringen.\r\nJag tycker inte att er miljöpolitik är trovärdig när\r\ndet gäller hur man skall få i gång det\r\nkretsloppsanpassade samhälle som vi ställer oss\r\nbakom. Det är riktigt som Lennart Daléus säger att\r\nvi accepterar ekonomiska styrmedel, därför att vi\r\nlever på en marknad. Men vi tror att det behövs\r\nkloka politiska beslut och en viljeinriktning som är\r\ntydlig, och vi har inte denna starka tilltro till\r\nmarknaden.</pre><pre>Jag vill ställa en fråga till Lennart Daléus angående\r\nde 8 miljarderna som regeringen i\r\nkompletteringspropositionen anger skall tas in på\r\nmiljöavgifter. Var skall dessa pengar komma ifrån?\r\nVilka avgifter är det som skall höjas eller införas för\r\natt ni skall få ihop denna enorma summa? Det är ett\r\nexempel.</pre><pre>Jag vill ta upp en sak som Lennart Daléus sade i sitt\r\nförsta inlägg. Jag hann inte bemöta det tidigare, och\r\njag tyckte att det var litet fräckt. Det gäller den\r\nvilsenhet som vi tidigare har visat. Jag förmodar att\r\nLennart Daléus åsyftar Birgitta Dahl som\r\nmiljöminister. Jag tycker att det är väl magstarkt att\r\npåstå. Jag undrar nämligen om vi någonsin har haft\r\nen så framgångsrik miljöminister som lyckades ge\r\nså tydliga signaler till näringslivet att vi faktiskt fick\r\nmycket stora förbättringar på miljöområdet när det\r\ngäller just tillverkningen inom industrin.</pre><pre>Anf. 98  LENNART DALÉUS (c) replik:</pre><pre>Herr talman! När det gäller i vilket sällskap man\r\nbefinner sig i, var det som jag tydligt refererade till\r\natt jag inte har några problem med de åsikter som\r\njag har i det parti som jag representerar. Dess\r\nbättre, herr talman, har jag inte heller några\r\nproblem med de åsikter som jag har redovisat när\r\ndet gäller kretsloppsarbetet och möjligheten att i\r\nhuvudsak få gehör för dem i den nuvarande\r\nregeringen.</pre><pre>Om jag inte hörde riktigt fel i Lena Klevenås första\r\ninlägg, talade hon om den nu aktuella\r\npropositionen som en storstilad proposition. Jag\r\ndelar gärna den bedömningen. Jag är också glad\r\növer att det är en proposition som regeringen\r\ndefinitionsmässigt står bakom, alltså hela\r\nregeringen. Jag tror säkert att de andra\r\nregeringspartierna gärna delar uppfattningen att\r\nCentern har haft en pådrivande roll i detta arbete.\r\nMen det är hela regeringen som står bakom den här\r\npropositionen, med den tyngd och den nya\r\ninriktning som den pekar på.</pre><pre>Det är riktigt, Lena Klevenås, att jag när jag talade\r\nom vilsenhet bl.a. menade Birgitta Dahl. Vi kan i\r\nefterhand se hur många inriktningar och\r\nnaturligtvis också detaljer i Birgitta Dahls och den\r\ndåvarande regeringens arbete helt enkelt ledde fel.\r\nEnskilda överenskommelser med olika branscher i\r\nolika frågor gav inte något helhetsgrepp på frågan.\r\nDet var detaljlösningar på flera olika områden.</pre><pre>Med detta förslag sätts tydliga ramar, men man\r\nskapar ändå frihet för de olika aktörerna att finna\r\nlösningar som leder fram till de mål som\r\nregeringen, och jag hoppas nu också riksdagen,\r\nkommer att kräva. Det är själva poängen i detta.\r\nPoängen är inte att söka dellösningar så fort man\r\nser problemen poppa upp.</pre><pre>Vi har försökt att se och hantera möjligheterna och\r\natt inte isolerat söka enstaka problem. Det tror jag\r\när grunden. Jag är glad att Lena Klevenås och\r\nSocialdemokraterna i grunden, trots den debatt vi\r\nför här, ställer sig bakom det förslag regeringen har\r\nlämnat.</pre><pre>Anf. 99  JAN JENNEHAG (v) replik:</pre><pre>Herr talman! Lennart Daléus uppehöll sig en hel del\r\nkring förpackningar i sitt anförande. Jag sade också\r\natt propositionens förslag och utskottets hemställan\r\nvad gäller olika förpackningar inte är så dumma.\r\nDet är väl bra då, Lennart Daléus. Man kan undra\r\nvem Lennart Daléus polemiserar emot.</pre><pre>Lennart Daléus säger att det enda Vänsterpartiet\r\nhar att komma med är att justera ett år hit och ett\r\når dit, dvs. att kräva att åtgärderna görs snabbare.\r\nDet är ju inte så konstigt. Det är en del av\r\noppositionens funktion att konstatera att en\r\ninriktning eller en åtgärd är bra, men ifrågasätta om\r\nden inte kan göras litet bättre och genomföras\r\nnågot snabbare.</pre><pre>Det är inte helt obekant att Centerpartiet, när det\r\nbefann sig i opposition, också gjorde detta. I stället\r\nsäger Lennart Daléus att han minsann har läst\r\npropositionen noga, och att han vet att förslaget är\r\nväl avvägt och inte bör ifrågasättas.</pre><pre>Det finns självfallet andra områden där det inte är\r\nsamma konkretion och där det inte sätts gränser.\r\nDet är ju de områdena som det huvudsakliga\r\nifrågasättandet från min sida gäller. Att kritisera\r\noppositionen för att den vill ha snabbare åtgärder\r\nän vad regeringen vill tycker jag är poänglöst.</pre><pre>Anf. 100  LENNART DALÉUS (c) replik:</pre><pre>Herr talman! Jag tror att jag var onödigt dum som\r\nkritiserade Jan Jennehag för att han fullföljde\r\noppositionens uppgift. Det gjorde han naturligtvis,\r\nmen det stannade ju också väsentligen vid det. Det\r\nfanns inget innehåll i fullföljandet av den uppgiften.\r\nDet är det som är litet bekymmersamt.</pre><pre>Jag kan läsa högt ur den meningsyttring som Jan\r\nJennehag har fogat till betänkandet. Han säger där\r\natt Vänsterpartiet vill nå de uppsatta målen den 1\r\njanuari 1996, och att lagstiftningen kommer att vara\r\nföråldrad om den genomförs den 1 januari 1997\r\nsom regeringen vill. Det är just detta årtalshattande\r\nutan sakligt innehåll som naturligtvis är ett sätt att\r\nfullfölja oppositionsrollen men inte mycket mer.</pre><pre>Det jag invände mot i Jan Jennehags första inlägg\r\nvar att han förnekade att det över huvud taget satts\r\nnågra gränser i regeringens förslag. Jag kan en gång\r\ntill peka på att de gränserna och de årtalen är satta.\r\nDe är väl avvägda. De är rent av milda, men\r\nsamtidigt stränga. De är tydliga, men samtidigt\r\nmöjliga att klara av. Jag är övertygad om att den\r\nbalans regeringen har nått i hanteringen av\r\nförpackningarna kommer att visa sig framgångsrik.</pre><pre>Anf. 101  JAN JENNEHAG (v) replik:</pre><pre>Herr talman! Låt oss då lämna årtalshattandet\r\nbeträffande förpackningar! Jag accepterar\r\nregeringens förslag i detta stycke och avstår från att\r\nyrka på att utvecklingen skall gå ett år snabbare på\r\ndetta område. Låt oss i stället titta på alla de andra\r\nområden där regeringen över huvud taget inte har\r\nsatt upp några konkreta mål! Det är det jag tycker\r\när det viktiga.</pre><pre>Anf. 102  LENNART DALÉUS (c) replik:</pre><pre>Herr talman! Det är alldeles tydligt att det finns\r\nkonkreta mål på flera andra punkter. När det t.ex.\r\ngäller returpapper säger regeringen mycket tydligt\r\natt en 75-procentig insamling i förhållande till\r\ndagens 63-procentiga skall vara nådd år 2000. Det\r\nmarkeras mycket tydligt vad som skall gälla.</pre><pre>Det markeras mycket tydligt i det åtagande från\r\nnäringslivets sida som regeringen har föreslagit i\r\npropositionen vilka insamlingsgrader som skall\r\nvara nådda när det gäller nickel--kadmium-\r\nbatterierna och vid vilka årtal. Tydligheten finns.</pre><pre>Det viktiga är att regeringen inte försöker bruka\r\nvåld mot tydligheten genom att springa fram på\r\nområden där vi i dag inte har ett tillräckligt\r\nunderlag. Det menar jag, herr talman, är en del i en\r\nseriös miljöpolitik. Ta de steg som vi är färdiga att\r\nta, men ha också modet att vänta den tid det tar för\r\natt ytterligare utreda de frågor som behöver\r\nbelysning innan vi med acceptans i hela samhället\r\nkan fortsätta det aktiva miljöarbetet!</pre><pre>Andre vice talmannen anmälde att Jan Jennehag\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 103  CHRISTER WINDÉN (nyd)\r\nreplik:</pre><pre>Herr talman! Jag gläder mig åt att Lennart Daléus\r\nbedömningar i så hög grad överensstämmer med\r\nmina att han känner sig närmare mig än\r\nSocialdemokraterna. Jag delar inte alls Lena\r\nKlevenås rädsla för att det är så.</pre><pre>Lennart Daléus sade att det är ett mycket tydligt\r\nförslag. Det håller jag med om att det är. Jag skulle\r\nockså vilja ställa en fråga till Lennart Daléus med\r\nanledning av näringslivets inställning till\r\npropositionen och de förändringar som gjordes\r\ninnan den presenterades. Jag har mycket stor\r\nförståelse för att man t.ex. inom pappersindustrin\r\när väldigt rädd för att politiker skall börja fingra på\r\nfrågor som hur stor inblandning av returpapper i\r\npappersmassa man skall ha. Det är den sortens\r\nfrågor som är skrämmande och som kan få oerhört\r\nstor betydelse för svensk industri i ett europeiskt\r\nsammanhang.</pre><pre>Jag återkommer till mitt påstående om att jag anser\r\natt det borde ha funnits utrymme och i varje fall\r\ndefinitivt motiv för att göra en bättre analys av\r\nkonsekvenserna för näringslivet och den privata\r\näganderätten och konkurrensen innan man\r\npresenterade propositionen i sin helhet. Jag vill\r\nfråga Lennart Daléus om han delar min bedömning\r\neller om han menar att man kan lösa problemen\r\nefter hand som de dyker upp.</pre><pre>Anf. 104  LENNART DALÉUS (c) replik:</pre><pre>Herr talman! Jag vill inte att Christer Windén skall\r\ndra för stora växlar på att jag delade hans\r\nuppfattning om att den proposition vi diskuterar är\r\nkonkret. Jag kan tvärtom hitta många åsikter, inte\r\nminst i reservationer från Ny demokrati i detta\r\närende, som jag över huvud taget inte delar. Så\r\nt.ex. är jag av den bestämda uppfattningen att god\r\nmiljö är ett självändamål. Den uppfattningen delar\r\nuppenbarligen inte Ny demokrati att döma av\r\nreservationerna.</pre><pre>Utan att fördjupa mig i det skall jag säga att jag\r\ntycker att det är riktigt att man samtalar med\r\nnäringslivet och med industrin, som också är\r\naktörer som är viktiga för att arbetet skall kunna\r\nfullföljas. Det får från regerings och riksdags sida\r\naldrig bli en undfallenhet inför de skrämskott och\r\nde skrämselresonemang som från tid till annan\r\nkommer från näringslivet.</pre><pre>Samtalen måste naturligtvis hela tiden bygga på en\r\nkorrekt beskrivning. Christer Windén tar med\r\nskärpa avstånd ifrån att t.ex. införa krav på\r\ninblandning av returpapper i\r\npapperstillverkningen. Något sådant förslag finns,\r\njag höll på att säga självfallet, heller inte med i\r\nregeringens proposition och har aldrig diskuterats i\r\narbetet med regeringens proposition. Det är alltså\r\ninte aktuellt att diskutera med näringslivet.</pre><pre></pre><pre>Nu skall ju regeringen, som den meddelar i\r\npropositionen, föra överläggningar med dem som\r\ninom skogsindustrin är berörda av de nya förslagen\r\nnär det gäller returpapper. Men regeringen\r\nkommer naturligtvis aldrig att ge avkall på de krav\r\nsom den anger i propositionen.</pre><pre>Regeringen kommer naturligtvis inte heller att\r\növerge strömfåran i detta arbete. Det kommer att\r\nföras diskussioner under vägen och att göras\r\nkorrigeringar, om man har valt en del vägar som\r\nvisar sig svåra att hantera, men grunden ligger\r\nnaturligtvis fast från regeringens sida. Det är i\r\nregeringens arbete också tydligt att miljön sätter\r\nramarna för näringslivets agerande.</pre><pre>Anf. 105  INGA-BRITT JOHANSSON (s):</pre><pre>Herr talman! Det räcker inte att bara tala om\r\nproducentansvar. Man måste också tillse att det\r\nfinns tillräckliga styrmedel. Annars händer\r\ningenting i miljöfrågorna.</pre><pre>Ett viktigt medel för att få till stånd ett\r\nkretsloppssamhälle är att avpassa skatter och\r\navgifter på ett sådant sätt att man når önskad\r\neffekt. Avsikten är alltså inte att förstärka budgeten\r\nmed 8 miljarder, utan att minska användningen av\r\nskadliga ämnen. Vi beklagar därför att man inte\r\nvare sig i propositionen eller i utskottsmajoritetens\r\ntext har presenterat hur man tänkt sig att de\r\nframtida miljöekonomiska medlen skall kunna\r\nhanteras.</pre><pre>Vi har i reservationerna 7 och 8 pekat på behovet\r\nav en utredning liksom också på behovet av\r\nforskning för att få en god målprecision och\r\nkostnadseffektiva lösningar. Kommunerna har\r\nnumera möjlighet att differentiera avfallstaxorna.\r\nVi anser att även vattenoch avloppstaxan, liksom\r\nenergitaxan, bör kunna utformas så, att den ger\r\nanvändarna klara ekonomiska incitament att\r\nminska förbrukningen. Mycket återstår också att\r\ngöra när det gäller hushållsprodukter. Även där\r\nkan miljöavgifter eller skatter användas så, att de\r\nfår en styrande effekt på konsumentpriset och\r\ndärmed också på användningen.</pre><pre>Ett annat styrmedel är naturligtvis de direkta\r\nförbuden. Det är viktigt att så snart som möjligt få\r\nbort farliga ämnen från miljön. Ett sådant exempel\r\när bly i bensin. Det finns i dag både tekniska och\r\nekonomiska möjligheter att genomföra detta. Två\r\nbensinkedjor har redan tagit bort blyet. Vi verkar\r\nvara överens om detta i utskottet, men\r\nutskottsmajoriteten anser att risken för att\r\nveteranbilar skall skadas är så avgörande för frågan\r\natt man inte vill medverka till en sådan begäran till\r\nregeringen. Här har Ny demokrati verkligen fått\r\ngehör för sin konsekvensbeskrivning. Orimligheten\r\ni ett sådant här ställningstagande talar för sig själv\r\noch behöver inte ytterligare kommenteras.</pre><pre>En annan typ av tillsatser som vi anser skall\r\nförbjudas eller ges begränsad användning är\r\noptiska vitmedel, som är ett exempel på onödiga\r\nfarliga kemiska ämnen som enbart används i\r\nkosmetiskt syfte.</pre><pre>Riksdagens beslut om ett avfallsprogram, som bl.a.\r\ninnebär att avfallsplaner skall upprättas och\r\nkällsortering stimuleras, fattades redan för tre år\r\nsedan. Tyvärr har det hittills gått ganska trögt med\r\nbåde källsortering och avfallsplaner. Regeringen\r\nkonstaterar också att den rådande situationen inte\r\nstår i överensstämmelse med vad som borde gälla.\r\nMed ett sådant konstaterande borde det vara\r\nsjälvklart att regeringen omedelbart sätter in\r\nåtgärder för att riksdagens beslut skall kunna\r\nfullföljas. Det är bara ett drygt halvår kvar. Då\r\nräcker det inte med att bara avisera en utredning\r\nom avfallsskatt.</pre><pre>Det finns förslag som skulle kunna användas, bl.a.\r\nett förslag från Svenska renhållningsverket om en\r\navgift på osorterat avfall. I första hand bör arbetet\r\ninriktas på industriavfallet.</pre><pre>För att stimulera nyttiggörande av avfall bör, som\r\nvi påpekar i reservation 14, handeln med avfall\r\nunderlättas framför allt på regional nivå.</pre><pre>Ett annat viktigt problem är definitionen av vad\r\nsom är avfall. Lagen om miljöfarligt avfall är inte\r\ntillräcklig, eftersom det i dag är innehavaren som\r\navgör om en produkt skall betraktas som avfall eller\r\nom den skall klassas som insatsvara. För en\r\ninsatsvara gäller inte samma regler som för\r\nmiljöfarligt avfall. Utredningen om ansvar och\r\nriktlinjer för hanteringen av miljöfarligt avfall har\r\nbara marginellt berört frågan, eftersom\r\nutredningen tyckte att den var besvärlig. Enligt vår\r\nuppfattning måste frågan beredas på den grunden\r\natt det är ämnets farlighet som avgör hur det skall\r\nhanteras, inte vad det klassificeras som.</pre><pre>Herr talman! En dag som denna vill alla så snabbt\r\nsom möjligt hem till sina familjer. Jag skall därför\r\ninte använda all den tid som jag har begärt utan i\r\növrigt bara hänvisa till våra motioner, till\r\nbetänkandet och till de tolv reservationer som vi\r\nhar fogat vid betänkandet. Vi står självklart bakom\r\nalla reservationerna, men utöver dem som Lena\r\nKlevenås redan har tillstyrkt yrkar jag bifall endast\r\ntill reservationerna nr 7 och 8 samt nr 11 och 12.</pre><pre>Anf. 106  PATRIK NORDINDER (m):</pre><pre>Herr talman! Under mer än ett års tid har jag hört\r\nledande miljöföreträdare för Socialdemokraterna\r\nondgöra sig över att regeringen inte har presenterat\r\nkretsloppspropositionen. Vi fick höra Lena\r\nKlevenås även i dag klaga på tempot i miljöarbetet.\r\nDet har varit svårt att förstå syftet med brådskan.\r\nFör mig och Moderata samlingspartiet har det varit\r\nviktigast att få en så väl genomarbetad produkt som\r\nmöjligt. Det har också varit en fördel att kunna ta\r\ndel av de erfarenheter som gjorts i Tyskland och i\r\növriga Europa på producentansvarets område.</pre><pre>Nu är inte de problem som finns i t.ex. Tyskland på\r\nmiljöområdet helt överförbara till svenska\r\nförhållanden. Tyskland är i motsats till Sverige ett\r\ntättbefolkat land. De avfallsproblem som\r\naccentuerats i samband med införlivandet av\r\nÖsttyskland finns i ringa grad i vårt land. Vi har inte\r\nheller -- för att fortsätta jämförelsen med\r\nTyskland -- det motstånd mot att förbränna avfall\r\nsom finns på kontinenten.</pre><pre>Det kan tyckas att våra vintrar inte är till någon\r\nstörre fördel, men ur avfallsförbränningssynpunkt\r\nhar de den stora nyttan att vi kan tillgodogöra oss\r\nenergin ur avfallet i förbränningsanläggningar för\r\nuppvärmning av bl.a. bostäder. På det sättet\r\nminskar vi utnyttjandet av fossila bränslen. Vi har\r\näven den kunskap som krävs för att rena avgaser så\r\natt förbränningen sker på ett mycket gott sätt ur\r\nmiljösynpunkt.</pre><pre>När nu riksdagen förhoppningsvis bifaller de\r\nriktlinjer för en kretsloppsanpassad\r\nsamhällsutveckling som jordbruksutskottet har\r\nhemställt om -- och som har behandlats inte bara i\r\njordbruksutskottet utan även i bostadsutskottet,\r\nnäringsutskottet och försvarsutskottet -- anser jag\r\natt den kommer att vara en utmärkt grund för en\r\nframtida miljöpolitik.</pre><pre>Det är statsmakternas roll att ange mål och\r\nriktlinjer och skapa regelsystem som olika aktörer\r\nskall verka inom. Marknaderna skall sedan utforma\r\noch tillämpa system som leder till de uppsatta\r\nmålen.</pre><pre>Miljöpolitikens mål är många, och de flesta är\r\nglobala, varvid det fordras internationell\r\nsamverkan för att lösa problemen.</pre><pre>För att belysa mångfalden av miljöhot vill jag ge\r\nnågra exempel. Det kan vara fråga om\r\nklimatpåverkande gaser, uttunning av ozonskiktet,\r\nförsurning av mark och vatten, påverkan av\r\nmiljögifter, nyttjandet av ändliga naturresurser,\r\navfall och miljöfarliga restprodukter.</pre><pre>Alla dessa problem har olika lösningar. Det gäller i\r\nmiljöpolitiken att välja vägar som gör att vi inte\r\nstirrar oss blinda på ett problem utan försöker se\r\nhelheten och sätter in åtgärder som ger den bästa\r\nsammanlagda miljöeffekten. När vi t.ex. försöker\r\natt komma till rätta med ett miljöhot, får vi inte\r\nförvärra ett annat. Detta är svåra avväganden och\r\nfordrar komplicerade redskap, som t.ex.\r\nmiljökonsekvensanalyser eller livscykelanalyser,\r\nför att vi skall hitta de bästa vägarna. Forskning\r\nfyller naturligtvis också en mycket stor roll här.</pre><pre>Att skapa en hållbar utveckling genom ett effektivt\r\nresursutnyttjande är miljöpolitikens huvuduppgift.</pre><pre>Medel för att uppnå miljömålen kan vara\r\nmaterialåteranvändning, materialåtervinning eller\r\nenergiutvinning. Det går inte, enligt mitt sätt att se\r\npå det hela, att göra någon rangordning, utan\r\nanalyser får avgöra vilken metod som ger det bästa\r\nmiljöutfallet i olika situationer.</pre><pre>Hur resurserna bäst skall användas och hur\r\nindustrin skall anpassa sig till ett resurssnålt\r\nsamhälle, måste överlåtas till det naturliga samspel\r\nmellan ekologi och ekonomi som finns i en\r\nmarknadsekonomi. En avvägning måste ske mellan\r\nvad som är miljömässigt önskvärt, tekniskt möjligt\r\noch ekonomiskt rimligt. Det krävs en fri marknad\r\nutan onödiga regleringar för att rätt miljöval skall\r\nkunna ske.</pre><pre>Herr talman! Jag har för avsikt att ta upp några\r\npunkter i propositionen. Med det vill jag inte säga\r\natt jag tycker att övriga avsnitt är mindre viktiga.\r\nDe punkter jag vill behandla är producentansvaret\r\nför förpackningar och returpapper, lagen om PET-\r\nflaskor samt avfallsavgifter.</pre><pre>Låt mig dock först fastslå att jag hälsar med\r\ntillfredsställelse att vi stadfäster ett\r\nproducentansvar. Jag anser även att regeringen har\r\nhandskats mycket klokt med frågan om hur\r\nproducentansvaret skall utvecklas. I propositionen\r\nkonstateras att innan ett producentansvar för ett\r\nvaru- eller avfallsområde föreskrivs är det viktigt\r\natt konsekvenserna för såväl näringsliv, kommuner,\r\nberörda miljömyndigheter som konsumenter\r\nanalyseras. Vidare poängteras att frivilliga\r\nlösningar bör eftersträvas.</pre><pre>Inom området för producentansvar finns det all\r\nanledning att följa utvecklingen inom EG och\r\nsuccessivt anpassa vårt regelverk till den utveckling\r\nsom sker i Europa. Detta måste ske utan att ge\r\navkall på vår mycket ambitiösa miljöpolitik.</pre><pre>Vad gäller producentansvaret för förpackningar\r\nkan man inte säga att det området har den största\r\nnegativa miljöpåverkan. Det är dock viktigt att\r\nanvända förpackningar skall nyttiggöras i stället för\r\natt hamna på deponier. För att uppnå den\r\neftertraktade hushållningen av resurser, finns det\r\nanledning att införa ett producentansvar för\r\nförpackningar. Övervägningar får ske mellan vilken\r\nmetod som bäst gagnar miljön -- återanvändning,\r\nåtervinning eller energiutvinning. Det är bara att\r\ninstämma i vad som sägs i propositionen, nämligen\r\natt det är vitalt att konsumenten deltar aktivt i ett\r\nåtertagningssystem för förpackningar. Utan den\r\nenskildes medverkan går det inte att få ett\r\nåtertagningssystem att fungera. Jag tror dock att\r\nmänniskor är så motiverade att det inte skall bereda\r\nnågra större problem att uppnå acceptabla\r\ninsamlingsnivåer.</pre><pre>Producentansvaret för returpapper anser jag dock\r\när ett område som måste behandlas på ett känsligt\r\noch väl avvägt sätt. I dag materialåtervinns och\r\nenergiutvinns ca 70 % av pappersavfallet. Det är en\r\nmycket hög återvinningsgrad.</pre><pre>Berörda intressenter skall, enligt propositionen, ha\r\növerläggningar med miljöministern om\r\nproducentansvaret för återvinning av returpapper.\r\nSom har framgått i motioner väckta i anledning av\r\npropositionen och efter uttalanden från företrädare\r\nför industrin kommer det att finnas många problem\r\natt lösa.</pre><pre>Det gäller bl.a. hur färskfiberförsörjningen för vår\r\nnärmaste omvärld skall lösas på bästa sätt. Med\r\nutbyggda returpapperssystem i Europa kommer det\r\natt finnas behov av försörjning av färskfibrer.\r\nReturfibrerna förslits efter varje varv i\r\nåtervinningscykeln och kan inte återanvändas efter\r\nett visst antal gånger. Med den stora tillväxt av\r\nskogsråvara som finns i Sverige kommer vårt land\r\natt bli en betydande faktor för försörjningen av\r\nfärskfibrer. Det här kan ske under goda\r\nmiljöbetingelser då överårig skog inte har\r\nförmågan att binda koldioxid på ett\r\ntillfredsställande sätt.</pre><pre>Frågan i vilken utsträckning som\r\nmaterialåtervinning eller energiutvinning skall\r\nanvändas måste klarläggas och styras av analyser av\r\nmiljömässiga och ekonomiska miljökonsekvenser.</pre><pre>Andra frågor såsom producentbegreppet för\r\nreturpapper, insamlingsmål och hur\r\ninsamlingsverksamheten skall organiseras kommer\r\nsäkert att stå på dagordningen vid\r\növerläggningarna.</pre><pre>Herr talman! Jag utgår från att dessa punkter\r\nkommer att utgöra en naturlig del i\r\növerläggningarna och att resultatet kommer att ge\r\noss både en konkurrenskraftig industri och en bra\r\nmiljö.</pre><pre>PET-frågan har diskuterats under en lång tid. Jag\r\nförmodar att den inte heller kommer att vara\r\navslutad med anledning av\r\nkretsloppspropositionen. Propositionen anger att\r\nretursystem med pant skall gälla för\r\nengångsflaskor. Jag anser att detta för närvarande\r\nkan vara en väg att gå. Överenskommelser har skett\r\nmed branschen och skall naturligtvis följas. Men\r\ndet kan finnas anledning att se över detta system\r\ninom en relativt snar framtid, då de bästa\r\nmiljöeffekterna kanske kan uppnås i samma system\r\nsom gäller för andra plaster. Vi får säkert anledning\r\natt återkomma till den frågan senare.</pre><pre>I propositionen tas frågan upp om införande av en\r\navfallsskatt -- detta för att stimulera till ökad\r\nkällsortering. Det kan inte uteslutas att skatten kan\r\nvara en framkomlig väg. En särskild utredare\r\nkommer att tillsättas för att belysa frågan. Jag\r\ninstämmer i utskottets bedömning att en eventuell\r\navfallsbeskattning kan vara av betydelse för den\r\nfortsatta utvecklingen på detta område. Det känns\r\ndock osäkert om den rätta vägen att gå är att införa\r\nytterligare skatter. Utredningen får visa om det är\r\nlämpligt att införa en sådan beskattning. Om\r\nutredningen kommer fram till slutsatsen att det är\r\nlämpligt, måste den lämna förslag till hur lagarna\r\nskall utformas.</pre><pre>För att få ett samhälle med en uthållig tillväxt, är\r\ndet viktigt att de resurser som finns till förfogande\r\nanvänds på ett resurssnålt sätt. De politiska mål\r\nsom sätts upp måste, för att kunna förverkligas,\r\nvara praktiskt förankrade hos dem som kommer att\r\nvara berörda av de politiska besluten. Sker inte\r\ndetta kommer styrmedlen att ge ringa effekter.\r\nFörutsättningarna för att de politiska besluten skall\r\nbli lyckosamma är att människor tror på dem.\r\nDärför är det avgörande att resultaten av de\r\növerläggningar som skall komma till stånd är väl\r\nförankrade -- både hos producenter och hos\r\nallmänhet. Sker detta kommer regeringens\r\nproposition att utgöra en god grund för en framtida\r\nlångsiktig miljöpolitik.</pre><pre>Herr talman! Jag vill med detta instämma i Lennart\r\nDaléus yrkande om bifall till jordbruksutskottets\r\nhemställan.</pre><pre>Anf. 107  LENNART DALÉUS (c) replik:</pre><pre>Herr talman! Jag var säkert en ouppmärksam\r\nlyssnare. Men jag tyckte att man av det Patrik\r\nNorinder sade kunde få intrycket att det fanns en\r\nenhetlig syn på frågan om återanvändning,\r\nmaterialåtervinning och energiutvinning av\r\nförpackningar. Så är inte fallet. Regeringen är\r\nalldeles entydig på den punkten. Utskottets\r\nmajoritet har ställt sig bakom förslaget att de krav\r\nsom ställs för förpackningar skall gälla två sorters\r\nhantering, nämligen återanvändning och\r\nmaterialåtervinning. Begreppet energiutvinning\r\nfinns inte med som ett formulerat krav. Det är\r\nockså alldeles entydigt att regeringen anser att\r\nreturpapper i första hand skall gå till\r\nmaterialåtervinning.</pre><pre>Avfallsskatten skall utredas. Jag är glad att Patrik\r\nNorinder instämmer i den bedömningen. Den oro\r\nsom Patrik Norinder visar när det gäller PET-\r\nflaskan är något ogrundad. Reglerna är klara.\r\nHanteringen har påbörjats. Ansökningar om\r\nhanteringstillstånd har börjat strömma in. För\r\ndenna hantering, liksom för de andra punkter jag\r\nhar tagit upp i mitt resonemang, krävs en stabil\r\nfasthet, som så tydligt demonstreras i\r\nregeringsförslaget och i utskottets betänkande.</pre><pre>Anf. 108  PATRIK NORINDER (m) replik:</pre><pre>Herr talman! Vad gäller förpackningar och\r\nproducentansvaret, Lennart Daléus, anser jag att\r\nenergiutvinning måste vägas in i diskussionen.</pre><pre>Vårt gemensamma mål är att skapa en så bra miljö\r\nsom möjligt. Det finns tillfällen där energiutvinning\r\nkan användas i stället för de andra alternativen. Jag\r\nvill inte utesluta det alternativet. Analyser av\r\nmiljökonsekvenser och livscykler får visa på i vilka\r\nfall energiutvinning skall användas. Vi skall inte\r\nutesluta något sådant alternativ. Det här gäller även\r\nreturpapper. Med de långa transportvägar som\r\nfinns i Sverige är det inte rimligt att inte använda\r\npapper för energiutvinning.</pre><pre>Lennart Daléus tog upp oron för PET. Min åsikt är\r\nfortfarande att det kan finnas anledning att ta upp\r\nPET när vi senare behandlar frågan om plasterna.</pre><pre>Vi är överens om det mesta i denna politik. Det\r\nföreligger kanske några skiljaktigheter. Jag ställer\r\nhelt upp på regeringens proposition i övrigt.</pre><pre>Anf. 109  LENNART DALÉUS (c) replik:</pre><pre>Herr talman! Patrik Norinder och jag gör sannolikt\r\nnågot olika bedömningar när det gäller synen på\r\nenergiutvinning. Jag menar att det skulle vara en\r\ndirekt felaktig signal att jämställa\r\nmaterialåtervinning med energiutvinning. Det\r\nskulle vara fel signal till de berörda aktörerna, inte\r\nminst de som tillverkar de förpackningar vi talar om\r\noch de aktörer som är inblandade när det gäller\r\nreturpapper. Det är en åsikt som vi säkert får\r\ntillfälle att diskutera i många olika sammanhang.</pre><pre>Det som är glädjande är att regeringens proposition\r\när entydig på denna punkt. Det ställs krav när det\r\ngäller återanvändning och återvinning av material.\r\nDet finns inte några procentsatser angivna. Inte\r\nheller formuleras några resonemang som jämställer\r\nåteranvändning och återvinning av material med\r\nenergiutvinning. Det är det som är avgörande för\r\natt jag skall tycka att det är ett bra förslag.</pre><pre>Anf. 110  PATRIK NORINDER (m) replik:</pre><pre>Herr talman! Det skall naturligtvis inte gå ut\r\nfelaktiga signaler till aktörerna. Vi måste få den\r\nbästa metoden miljömässigt för att ta hand om\r\nförpackningarna. Om det är bäst att förbränna\r\nmaterialet, skall vi naturligtvis välja den metoden.\r\nDet kan finnas anledning att använda förbränning\r\ni stället för materialåtervinning när det gäller t.ex.\r\nvätskekartonger. Det går att återvinna material\r\nfrån vätskekartonger. Men det kanske är bättre\r\nmed energiutvinning, som det står i propositionen.</pre><pre>Anf. 111  LENA KLEVENÅS (s) replik:</pre><pre>Herr talman! Jag vill kommentera Patrik Norinders\r\nanförande på några punkter.</pre><pre>Han sade att vi hade bråttom när det gällde\r\nkretsloppspropositionen. Det var snarare så att\r\nregeringen var mycket senfärdig. Vi var förvånade\r\nnär propositionen aviserades i april för ett år sedan,\r\noch det dröjde ända till mars i år innan den kom.\r\nDen aviserades med jämna mellanrum under denna\r\nperiod. Avlämnandet sköts på hela tiden. Alla vet\r\natt det var påtryckningar från vad man skulle kunna\r\nkalla särintressen i frågan som gjorde att regeringen\r\nhela tiden fick ändra sitt förslag. När det sedan kom\r\nvar det mycket magert.</pre><pre>Jag tyckte att Patrik Norinder sade att Moderaterna\r\nvill ha en fri marknad utan regleringar, för att ett\r\nfritt val skall kunna ske. Om jag uppfattade det rätt\r\nskulle jag vilja fråga: På vad sätt gynnar detta\r\nmiljön?</pre><pre>Den sista punkt jag vill ta upp gäller något som\r\nPatrik Norinder kallade att ''anpassa till Europa\r\nutan att ge avkall på våra miljöregler''. Jag vill först\r\ninformera Patrik Norinder om att Sverige är ett av\r\n47 länder i Europa. Jag antar att det gällde en\r\nanpassning till EG, som snart inte finns. Jag är\r\nmycket intresserad om Patrik Norinder, som\r\nförmodligen har nära kontakter med Ulf\r\nDinkelspiel, kunde informera oss om på vilka sätt\r\nEU-medlemskapet är positivt för miljön. Som jag\r\nhar uppfattat det hittills är miljökrav ofta\r\nhandelshinder. Det har varit ganska svårt för miljön\r\natt hävda sig i Europapolitiken. Jag är mycket\r\nintresserad om Patrik Norinder t.ex. kan visa på\r\nhur det kommer att vara bra för miljön med de\r\nenorma problem som den ökande handeln innebär,\r\nmed utökningen av transportapparaten, av\r\ntrafiklederna och därmed av utsläppen.</pre><pre>Jag är enig med Patrik Norinder om att vi behöver\r\nett internationellt samarbete på miljöområdet.\r\nMen jag skulle gärna vilja veta hur detta arbete\r\npågår inför de förhandlingar vi skall ha.</pre><pre>Anf. 112  PATRIK NORINDER (m) replik:</pre><pre>Herr talman! Vad gäller brådskan måste väl Lena\r\nKlevenås också hålla med mig om att innehållet är\r\ndet viktigaste, inte att forcera fram en proposition\r\nför sakens skull. Man avvaktar och ser vad som\r\nhänder i omvärlden. Vi har försökt få en så\r\ngenomarbetad proposition som möjligt. Det tycker\r\njag att denna proposition har blivit. Jag tror att den\r\nhar vunnit på att man inte har hastat fram\r\nnågonting.</pre><pre>Den fria marknaden är för mig det enda sättet att få\r\nen bra miljöpolitik. Lena Klevenås kan själv tänka\r\ntillbaka på hur man har skött miljöpolitiken i\r\nöststaterna, där man har använd de redskap som\r\nSocialdemokraterna pläderar för. Inga-Britt\r\nJohansson tog upp en hel rad skatter, regleringar\r\noch förbud.</pre><pre>Anf. 113  TREDJE VICE TALMANNEN:</pre><pre>Repliken gällde Lena Klevenås.</pre><pre>Anf. 114  PATRIK NORINDER (m) replik:</pre><pre>Herr talman! Ursäkta mig.</pre><pre>Jag är övertygad om att man får den bästa\r\nmiljöpolitiken på en fri marknad, i samspel mellan\r\nde olika intressenterna, där politiken tar hänsyn till\r\nmarknadskrafterna, till konsumenterna, dvs.\r\ninvånarna i länderna.</pre><pre>Jag tror att det är bättre att Lena Klevenås ställer\r\nfrågorna om Europaanpassningen till\r\nEuropaminister Ulf Dinkelspiel. Om vi sätter i\r\ngång en EG-debatt här, blir det fel typ av debatt. Vi\r\nskall föra en kretsloppsdebatt i dag.</pre><pre>Lena Klevenås tar upp transportproblematiken.\r\nDet är självklart att vi skall försöka få en bättre\r\ntrafikmiljö. Med teknikens hjälp kan man komma\r\nmycket långt, genom avgasrening. Med bättre\r\nvägar kan vi också få ner miljöförstöringen. Det är\r\nbättre att Lena Klevenås vänder sig till Ulf\r\nDinkelspiel när det gäller dessa frågor.</pre><pre>Anf. 115  LENA KLEVENÅS (s) replik:</pre><pre>Herr talman! Patrik Norinder har en bristande\r\nekologisk insikt, när han tror att man kan uppnå ett\r\nkretsloppsanpassat trafiksystem genom bättre\r\navgasrening. Inte ens med all avgasrening som\r\nexisterar får man bort koldioxiden. Det är den som\r\när problemet. Den produceras i en oerhörd mängd\r\noch rubbar klimatet på hela jorden. Det var det\r\nsom Riokonferensen handlade om. Jag blir mycket\r\nbekymrad när Patrik Norinder tar så lättsinnigt på\r\ndetta.</pre><pre>Självfallet håller jag med Patrik Norinder om att\r\ninnehållet i propositionen är det viktigaste.\r\nProblemet är att det var så magert.</pre><pre>Jag har ännu en konkret fråga som jag gärna vill ha\r\nsvar på. Det gäller energin. Det är framför allt i\r\ntrafiken, energin och jordbruket det brister. När\r\nskall kärnkraften avvecklas? Hur skall\r\nModeraterna passa in kärnkraften i\r\nkretsloppssamhället? Det är fler än jag som vill veta\r\ndet.</pre><pre>Anf. 116  PATRIK NORINDER (m) replik:</pre><pre>Herr talman! Nu börjar debatten dra i väg\r\nordentligt. Vi har haft en Europadebatt, och nu\r\nskall vi ha en kärnkraftsdebatt. Lena Klevenås\r\nkänner väl till vår ståndpunkt, att kärnkraften skall\r\navvecklas när det finns fog för det tekniskt och\r\nekonomiskt. Det behöver inte fastställas något\r\nspeciellt tidsperspektiv. Det kan ligga tidigare än år\r\n2010. Detta är inga nyheter för Lena Klevenås.</pre><pre>Lena Klevenås säger att jag har bristande\r\nekologiska kunskaper. Det kan hända. Det har väl\r\ni så fall också Lena Klevenås. Jag talar inte så\r\nmycket om ett kretsloppssamhälle. Jag talar om att\r\ngöra det bästa för miljön. Det gäller att förbättra\r\ntransportmiljön. Det går att göra genom att\r\nförbättra motorer. Jag tror inte att Lena Klevenås\r\nvill att vi skall förbjuda bilar. Vi kan förbättra\r\ntransportsystemet. Vi kan göra bättre motorer. Vi\r\nkan använda andra energikällor än de fossila\r\nbränslen vi har nu. Detta arbetar man på. Vi kan få\r\nen bättre trafikmiljö.</pre><pre>Anf. 117  INGA-BRITT JOHANSSON (s)\r\nreplik:</pre><pre>Herr talman! Jag var tvungen att titta efter om\r\nPatrik Norinders namn stod under betänkandet.\r\nDet gjorde det. Jag måste verkligen fråga om han\r\nstår bakom det betänkande som han har satt sitt\r\nnamn på. Det står ingenting i betänkandet om att\r\nvi skall elda upp soporna i stället för att återvinna\r\ndem.</pre><pre>Patrik Norinder har inte tagit avstånd från att\r\nregeringen har aviserat en utredning om\r\nmiljöavgifterna, men han anklagar mig t.o.m. för\r\nöststatskommunism, därför att jag tycker att\r\nskatter och avgifter är bra sätt att lösa vissa\r\nmiljöfrågor!</pre><pre>Jag vet inte vad Moderaterna har för fin idé om hur\r\nman skall kunna styra i önskad riktning, om man\r\ninte kan ta till avgifter och skatter. Mig veterligt\r\nfinns det ingen annan möjlighet, om samhället vill\r\nha en utveckling i en viss riktning.</pre><pre>Vill man att de fria marknadskrafterna skall få råda\r\nhelt och hållet själva, då är det klart att man inte\r\nskall använda sig av sådana medel, men jag trodde\r\natt även Patrik Norinder ställde upp på att när det\r\ngäller att få till stånd en önskad utveckling i\r\nmiljöfrågorna är det absolut nödvändigt med\r\nstyrmedel.</pre><pre>Som sagt var, jag måste fråga: Står Patrik Norinder\r\nbakom betänkandet i dess helhet eller inte?</pre><pre>Anf. 118  PATRIK NORINDER (m) replik:</pre><pre>Herr talman! Jag tycker att jag klart och tydligt har\r\nuttryckt att jag står bakom betänkandet. Det råder\r\nväl inga oklarheter om det.</pre><pre>Den styrning genom skatter och avgifter som Inga-\r\nBritt Johansson är så otroligt förtjust i anser vi skall\r\nanvändas mycket restriktivt. Det förbudssamhälle\r\nsom man kan få annars vill vi inte ha.</pre><pre>Vi tror på fria överenskommelser mellan\r\nmarknadens aktörer och att politikerna också för\r\nett samtal med dem som agerar på marknaden.\r\nMarknadsekonomi är det system som bäst klarar av\r\nmiljön, enligt vårt sätt att se det.</pre><pre>Anf. 119  INGA-BRITT JOHANSSON (s)\r\nreplik:</pre><pre>Herr talman! När Socialdemokraterna satt i\r\nregeringsställning förut, fick vi -- från samtliga\r\nborgerliga partier, om jag inte minns fel -- kritik för\r\natt vi inte tillräckligt snabbt kom fram med förslag\r\nom miljöavgifter och miljöskatter.</pre><pre>Om vi vill att tillverkarna skall gå över till mindre\r\nresurskrävande förpackningar m.m., måste vi ge\r\ntydliga signaler. En signal är att det inte mer än i\r\nundantagsfall kan bli tal om att bränna den sortens\r\navfall. Det måste gå att återvinna, därför att vi\r\nbehöver spara på jordens samlade resurser.</pre><pre>Jag har hört hur Patrik Norinder i andra\r\nsammanhang, exempelvis när vi har varit på\r\nPackforsks seminarier, alltid har talat om\r\nförbränning, förbränning, förbränning. Det är\r\ntydligen det enda sätt som Patrik Norinder ser\r\nframför sig. Energiutvinning heter det så vackert,\r\nmen vad det handlar om är ju att vi tar ut resurser\r\nfrån naturen och eldar upp dem, när de kanske\r\nbehövs bättre på andra ställen.</pre><pre>Som sagt var: Regeringen har -- och där håller jag\r\nmed regeringen -- en helt klar linje i de här\r\nfrågorna. Och jag trodde att Patrik Norinder, när\r\nhan har satt sitt namn under betänkandet, ställer\r\nupp på den linjen. Det gör han tydligen inte.</pre><pre>Anf. 120  PATRIK NORINDER (m) replik:</pre><pre>Herr talman! Jag tycker att förbränning av sopor är\r\nett sätt att driva miljöpolitik på. Det måste vara\r\nbättre att utnyttja energiinnehållet i sopor än att\r\ndeponera dem eller att hantera dem på ett ur\r\nmiljösynpunkt sämre sätt med andra metoder. Det\r\när inte säkert att återanvändning eller\r\nmaterialåtervinning är de bästa metoderna. Många\r\nav de metoderna fordrar långa och miljöfarliga\r\ntransporter.</pre><pre>Det är väl bättre att t.ex. den del av plasten som har\r\ntillverkats av olja förbränns efter att ha använts som\r\nförpackning. Det är inte säkert att det bästa ur\r\nmiljösynpunkt är att återanvända eller återvinna\r\nplasten. Jag säger ju att det måste göras ordentliga\r\nmiljökonsekvensanalyser. Man skall göra\r\nlivscykelanalyser för att få det bästa ur miljöns\r\nsynpunkt.</pre><pre>Jag vill inte rangordna de olika metoderna, och jag\r\nvill inte utesluta energiutvinning. Ett sätt att\r\nutvinna energi ur sopor är att ta ut metangas ur\r\ndem.</pre><pre>De avfallsförbränningsanläggningar som vi har i\r\nSverige har mycket bra värden vad gäller utsläppen\r\ni luften. Därför anser jag att vi också skall utnyttja\r\ndet energiinnehåll som finns i avfallet.</pre><pre>Anf. 121  CARL OLOV PERSSON (kds):</pre><pre>Herr talman! Jag börjar med att yrka bifall till\r\nutskottets hemställan. Det är en mycket angelägen\r\nproposition som jordbruksutskottet har behandlat.</pre><pre>Vem vill ha en soptipp vid stugväggen? Jag kan inte\r\ntro att någon vill ha det. Jag kommer från en plats\r\ndär vi behöver en ny soptipp just nu. Den förra\r\nplanerades för 35 år sedan, och den är full efter 25\r\når. När kommunen lät utreda var den nya tippen\r\nskulle ligga, kom man med fyra alternativa förslag.\r\nPå alla platserna blev det naturligtvis protestmöten,\r\ndit kommunalpolitikerna bjöds in.</pre><pre>Jag gjorde en körning hemma i datorn på mitt\r\nkalkylprogram och räknade fram att om\r\nsophanteringen skulle följa ekonomernas\r\nönsketänkande om 3 % årlig BNP-tillväxt, skulle vi\r\nom 80 år behöva en soptipp per år.</pre><pre>Det finns ju de som påstår att datorer är dumma,\r\noch nog verkar det här litet dumt, men det är väl\r\nnågot av en sådan förväntad utveckling som har\r\ngjort att vi i dag har en kretsloppsproposition att ta\r\nställning till. Det kommer att bli omöjligt att klara\r\nsophanteringen, om vi inte tar tag i problemen.</pre><pre>Herr talman! Den här propositionen är bara början\r\npå en process där det kommer att krävas en ständig\r\nberedskap till att ändra inriktning på miljöpolitiken\r\nför att leva upp till ett riktigt kretsloppshandlande.</pre><pre>Det viktigaste med källsortering, återvinning och\r\nkretsloppstänkande är att vi får kontroll på det\r\nmiljöfarliga avfallet och de miljöskadliga\r\nutsläppen, så att vi får det farliga avfallet separerat\r\nfrån sådant som kanske kan brännas eller\r\nkomposteras eller användas på annat sätt.</pre><pre>Det gäller att vara litet försiktig, tycker jag, när\r\nman pratar om återvinning. En riktig\r\nkretsloppsanalys kräver verkligt komplicerade\r\nberäkningar.</pre><pre>Någon läste kanske Ny Teknik för en tid sedan. Där\r\nfanns det bilder av vad som kan hända med\r\nåtervunnet papper. Jag tror att man skall vara\r\nväldigt analytisk i de här frågorna. Begagnat\r\npapper som skall återvinnas har haft kontakt med\r\nmånga olika bakteriehärdar, och eftersom det vid\r\ntillverkningsprocessen inte hettas upp tillräckligt\r\nmycket för att bakterierna skall dö ut, kan\r\npappersåtervinningen mycket väl bidra till\r\nspridandet av allergier och andra problem. Det här\r\nmåste man se upp med.</pre><pre>Det talas ofta om att byta ut miljöskadliga ämnen\r\nmot mindre skadliga. Det är inte alls säkert att de\r\nnya ämnen man tar till i stället för de gamla är\r\nsärskilt miljövänliga. Även här krävs att vi är\r\nmycket kritiska och ställer krav på noggranna\r\nkonsekvens- och livscykelanalyser för alla nya\r\nprodukter.</pre><pre>Alla som är med och utformar regler som skall styra\r\nutvecklingen till en kretsloppsanpassning måste\r\nsamråda med de olika näringarna för att så långt\r\nsom möjligt få förbättringar genom samråd och\r\nfrivilliga överenskommelser. Vad jag förstår, har\r\ndet skett under propositionens framtagande och\r\nkommer att fortsätta med den nuvarande\r\nregeringens goda minne. Brist på samråd med t.ex.\r\nskogsindustrin kan leda till felbedömningar och få\r\nolyckliga konsekvenser.</pre><pre>Jag står bakom propositionen, men jag vill påpeka\r\natt vid återvinning av papper till nytt papper\r\nförlorar man så mycket som 40 % av fibrerna, som\r\nskadas. Dessutom kräver insamlingen av papper\r\nmassor av transport- och tillverkningsenergi.</pre><pre>Jag har räknat litet på detta och kommit fram till att\r\ndet papper som tillverkas av begagnat papper\r\nkostar omkring 20 000 kronor per ton att\r\nproducera. Jag har inte kostnaderna för att\r\nproducera motsvarande mängd papper ur\r\nfärskfibrer, men det kan ju faktiskt vara bättre att\r\nanvända färskfibrer till att producera papper och\r\natt bränna det begagnade papperet i en\r\nfjärrvärmeanläggning. Om skogsindustrin\r\ntillsammans med regeringen kan bevisa att så är\r\nfallet måste nog fakta styra även i framtiden.</pre><pre>De finns de som säger att man bara pratar om\r\npengar, men vad betyder pengar om man inte har\r\nen miljö som man kan leva i. Vi får inte skada\r\nmiljön. På den punkten är kds mycket\r\nkonsekventa. Vi människor har ett stort\r\nförvaltaransvar, men faktum är att pengar och miljö\r\när utbytbara storheter.</pre><pre>Alla varor vi handlar med kommer ursprungligen\r\nfrån ekosystemen. Ingen ekonomisk produktion av\r\nvaror klarar sig utan naturresurser. Dessa samband\r\när egentligen självklara. Ändå handlar vi som om\r\nnaturens kapital är nästan gratis och exploaterar i\r\nsnabb takt ändliga råvaror och belastar naturen så\r\nhårt med föroreningar och slitage att naturens\r\nproduktionsförmåga skadas.</pre><pre>Därför är det viktigt att vi återvinner skrotdäck,\r\nelektroniskt skrot, plaster osv. Men för att\r\nsamhället inte skall drabbas av plötsliga och\r\nonödigt höga omställningskostnader måste vi ge\r\ntydliga signaler i god tid. Vi måste ha långsiktiga\r\nmålformuleringar för omvandlingen till ett hållbart\r\nsamhälle. Detta är ett problem nu. Det har saknats\r\nen god framförhållning.</pre><pre>Om vi slarvar på det här området riskerar vi att\r\nförlora företagsamhet till andra delar av världen\r\ndär man tar lättare på problemen. Det blir inte\r\nvärlden bättre av.</pre><pre>Herr talman! Det viktigaste med den här\r\npropositionen är inte att vi skaffat oss en kravlista\r\nsom sedan måste följas slaviskt. Det viktigaste är i\r\nstället att vi alla som producerar och konsumerar\r\nbörjar fundera på hur vi skall få bukt med\r\nresursslöseri, avfallsberg, miljöskadliga utsläpp och\r\natt det inleds en dialog där fakta får övertyga och\r\nstyra till en allt miljövänligare produktions- och\r\nanvändarinriktning.</pre><pre>Under alla förhållanden måste kraven på\r\nmiljöförbättrande åtgärder föregås av ingående\r\nkonsekvensanalyser så att inte den senare villan blir\r\nvärre än den förra.</pre><pre>En anpassning till naturens kretslopp är nödvändig\r\nför människans och naturens överlevnad. Att få en\r\nsådan fullständig anpassning till kretsloppet att all\r\nmänsklig aktivitet klaras utan några störningar i\r\nkretsloppet är utopiskt. Det framhålls också i\r\npropositionen.</pre><pre>Jag tror dock att det går att driva verksamhet på\r\nmånga områden, framför allt inom lantbruket, så\r\natt det både ger god avkastning och förbättrar\r\njordbruket. Det behöver inte vara så att all\r\nmänsklig aktivitet skadar mer än det bygger upp.</pre><pre>Tråkigt nog är många av de satsningar som görs och\r\nsom betraktas som ganska miljövänliga ändå direkt\r\nmiljöskadliga. Jag skall ta ett par exempel.</pre><pre>De restprodukter som skapas vid de kommunala\r\nreningsverken -- miljöanläggningar i allra högsta\r\ngrad -- är så förorenade att de oftast är olämpliga\r\natt återföra i kretsloppet. Om de storskaliga\r\navloppsreningssystemen skall behållas måste latrin-\r\noch avloppsvatten från hushåll noga skiljas från\r\nkemiska föroreningar från industri och trafik. De\r\nprojektörer och samhällsplanerare som nu söker\r\nalternativ till ett omodernt och miljöskadligt system\r\när framsynta.</pre><pre>Under 1900-talet har vi brutit kretsloppet på det här\r\nområdet. Om vi använde de näringsämnen vi själva\r\nproducerar som jordförbättringsmedel skulle de\r\nersätta omkring 25 % av behovet av konstgödning.\r\nOch inte minst viktigt är att vi skulle kunna\r\nupphöra med att föra ut dessa fina resurser i sjöar\r\noch hav och övergöda vattnen.</pre><pre>Fosfor är t.ex. en ändlig resurs. Det behövs tuffa\r\nstyrmedel som leder fram till en ny ordning. Jag\r\ntror inte ens att ändringen i va-lagen räcker till.\r\nCivildepartementet arbetar med en översyn av va-\r\nlagen, och det pågår en relativt intensiv forskning\r\npå det här området. Detta måste bli nästa steg i\r\nkretsloppsarbetet.</pre><pre>Herr talman! Jag vill avsluta med att än en gång\r\nhälsa den här propositionen välkommen, och jag\r\nupprepar bifallsyrkandet till hemställan i\r\njordbruksutskottets betänkande.</pre><pre>Anf. 122  MAX MONTALVO (nyd):</pre><pre>Herr talman! Jag väljer att tala om det i\r\npropositionen som anknyter till det jag jobbat med\r\ntidigare. Det gäller trafikfrågorna. I propositionen\r\nunder avsnittet om riktlinjer för\r\nkretsloppsanpassad samhällsutveckling berörs\r\ndrivmedelsfrågan och bilindustrins och trafikens\r\nroll i kretsloppet.</pre><pre>Biobränslets möjligheter att ersätta nuvarande\r\nfordonsbränslen har prövats rent tekniskt. Nyd\r\nstöder idén att finna biobränslen som kan ersätta\r\ndagens bränslen, men vi anser att man bör\r\nbestämma sig för något eller några bränslen och\r\nsatsa på att få i gång en storskalig produktion och\r\ndistribution. Detta för att på sikt komma ifrån\r\nstatliga bidrag så långt det är möjligt. Det gäller att\r\nfå saker att hända på det här området. Vi får inte\r\nbara hålla på och prova.</pre><pre>Att avskaffa den nya blyade bensinen fortast\r\nmöjligt utan att det uppstår några nackdelar är ett\r\nönskemål som vi alla har. Det visar sig dock\r\ntekniskt och ekonomiskt svårt att nå det målet\r\nsnabbt. Åtminstone om man tar hänsyn till att det\r\nalltjämt finns fordon som inte klarar oblyad bensin.\r\nDet gäller äldre bruksfordon, veteranbilar,\r\nträdgårdsmaskiner m.m.</pre><pre>Ny demokrati anser att det är fel att ta bort blyad\r\nbensin helt med mindre än att leverantörerna, dvs.\r\noljebolagen, ikläder sig ett ansvar för att den nya\r\nprodukten inte skapar följdfel. Konsumenten har\r\ninte något val, vilket kan medföra att man kör på\r\noblyad bensin och efter ett tag får motorhaveri som\r\nföljd. På en udda veteranbil kan ett motorhaveri\r\nkosta över 100 000 kronor att reparera. I värsta fall\r\nkanske det inte ens går. Låt oss inte genom\r\nförhastade åtgärder förstöra kulturskatter. Låt\r\nförnuftet vara med!</pre><pre>Vi beklagar att den skrivning som vi hade en\r\nprelimäruppgörelse med Socialdemokraterna om,\r\ninte kom till stånd. Den hade satt ett större tryck på\r\nregeringen att beakta frågan. Socialdemokraterna\r\nanser förmodligen att det var vi som hoppade av\r\nfrån uppgörelsen, men sanningen är den att en hel\r\nmening i det förslag till skrivning som vi var överens\r\nom saknades i den slutliga skrivningen.</pre><pre>Det vankelmod som Socialdemokraterna visat här\r\ntorde ha uppstått när de kom på att en sådan\r\nskrivning skulle trampa deras kamrater på OK på\r\ntårna, eftersom OK redan har slopat blyad bensin\r\nvid sina mackar.</pre><pre>Ytterligare en liten tanke om den oblyade bensinen\r\nmed dess tillsatser för att ersätta blyet, är att man\r\nkanske inte har vunnit så mycket ur miljösynpunkt.\r\nDet kommer fram när man i framtiden analyserar\r\nvad dessa tillsatser ger.</pre><pre>Vidare anser jag personligen, utan att ha det\r\nbekräftat, att det är mycket troligt att\r\nbilfabrikanterna har ökat bränsletillförseln för att\r\nuppnå tillräcklig kylning i motorn. Det ger mer\r\nkoloxid. Det kan vara något att hålla i minnet när\r\nman tänker på att ta bort det ena och sätta till det\r\nandra.</pre><pre>När det gäller bilindustrins och trafikens roll i\r\nkretsloppet anser vi att klara och långsiktiga\r\ndirektiv är nödvändiga. Miljöklasser och\r\ndifferentierade försäljningsskatter för motorfordon\r\nbör användas med försiktighet. Vi har nyligen sett\r\nhur försäljningsskatten på tunga lastbilar skulle\r\nkomma att sänka lastbilstillverkningen i Sverige\r\nsamt slå ut försäljningsorganisationer och\r\ntillbehörstillverkare. Nu har regeringen ju som\r\nbekant uppskjutit införandet av skatten för att\r\nrädda sysselsättningen. Det var nog tur.</pre><pre>Vi anser vidare att långsiktiga direktiv till\r\nbilindustrin är rätt väg för att få biltillverkarna att\r\nanpassa sig till kretsloppet. Resten av\r\npåtryckningarna sköter konkurrensen på\r\nmarknaden.</pre><pre>Vi ser hur japaner och tyskar använder\r\nkretsloppstänkandet i försäljningsreklamen. Det\r\nkommer på sikt troligen att innebära att\r\nfordonsfabrikanter måste annamma\r\nkretsloppstänkandet. Volvos ECC-bil är ett\r\nexempel på framåttänkande. Alla tror att den är\r\nfärdig, men man har ca 6--7 år kvar för att utveckla\r\nbatterier, vilka måste vara av en ny typ. Låt\r\nforskningen och industrin få en realistisk chans att\r\nhinna med i miljö- och kretsloppsivern.</pre><pre>Jag har några kommentarer till det som har sagts av\r\ntidigare talare. Lena Klevenås säger att\r\nkollektivtrafiken bör prioriteras. Man frågar sig då\r\nom detta är ett nytt steg som Socialdemokraterna\r\ntar för att nå sitt ideologiska mål när det gäller\r\nkollektivtrafiken eller om det är fråga om\r\nmiljöomtanke. Jag har inte riktigt fått detta klart\r\nför mig.</pre><pre>Det är konstigt att Socialdemokraterna under alla\r\nde år de styrde använde samhällets resurser till att\r\nbygga motorvägar, med rödljus i slutänden, rakt in\r\nmot stan. Jag frågar mig vad det finns för\r\nkonsekvens i detta.</pre><pre>Sedan talade Lena Klevenås om gasdrift. Gasdrift\r\när en av de grejor man provat mest när det gäller\r\natt driva bilar. Det enda goda resultat som jag\r\nkänner till är gasdrift av bussar. Men på bilsidan\r\nfinns det problem med säkerhet och olönsamhet.</pre><pre>Jan Jennehag säger att det behövs ett fast datum för\r\natt man skall bli av med blyad bensin, och han\r\nmenar att marknaden klarar av problemet. De\r\ntillsatser som i dag är tillgängliga vet vi inte mycket\r\nom. Vi kanske går ur askan i elden om vi har för\r\nbråttom. Det är nog bättre att tänka efter före.</pre><pre>Inga-Britt Johansson säger att hon tycker att vi i Ny\r\ndemokrati har fått för stort inflytande i frågan om\r\nblyad bensin och att vi tycker att veteranbilar är\r\nviktigare än miljön. Inga-Britt Johansson och\r\nSocialdemokraterna visar här på det förakt man\r\nhyser för människans frihet och äganderätten.</pre><pre>Anf. 123  INGA-BRITT JOHANSSON (s)\r\nreplik:</pre><pre>Herr talman! Vi har inte något förakt för människor\r\noch äganderätten. Men var sak måste ha sin nivå.\r\nAtt veteranbilarna skulle vara avgörande för om vi\r\nskall ha bly i bensinen eller inte i Sverige är att driva\r\ndet hela för långt.</pre><pre>Frågan är vem som hoppade av vad. När vi förde\r\ndiskussioner och från början hade en majoritet för\r\nett tillkännagivande till regeringen var ordet\r\nveteranbilar inte nämnt i den text som fanns. Ny\r\ndemokrati bytte visserligen ledamot i utskottet vid\r\ndetta tillfälle. Det kan vara skälet till att det blev\r\nändringar. Ordet veteranbilar fanns inte nämnt i\r\nden gamla texten.</pre><pre>Förutom OK har Shell infört helt blyfri bensin i\r\nhela södra Sverige. Det är alltså inte enbart ett\r\nbolag som har blyfri bensin, utan det är två. Jag\r\nantar att det betyder att de andra bolagen har\r\nliknande produkter som de kan sätta in när kraven\r\nkommer. Jag tror inte alls att det är några\r\nbekymmer.</pre><pre>Ansvaret för att de produkter som man släpper ut\r\npå marknaden inte skadar vid exempelvis\r\nanvändning ligger redan nu enligt\r\nproduktlagstiftningen hos dem som tillverkar\r\nprodukterna. Det innebär att bensinbolagen redan\r\ni dag har ett ansvar för att de produkter som de\r\nsläpper ut inte skadar de bilar och motorer som\r\nprodukterna är avsedda att användas för.</pre><pre>Anf. 124  MAX MONTALVO (nyd) replik:</pre><pre>Herr talman! Jag menar inte att man inte skall ta\r\nbort blyad bensin. Det viktiga är att det finns någon\r\npump kvar för dessa udda fordon. Att jag nämner\r\njust veteranbilar beror på att det är en så typisk\r\ngrupp så att ingen kan säga att det är fel. Nämner\r\nman något annat fordonsslag säger folk: Det finns\r\nandra bränslen som går att använda. Det gör det.\r\nMen det är allmänt känt att den nya soppan inte\r\nfungerar för veteranbilar.</pre><pre>Man kan använda tillsatser. Det finns tillsatser att\r\nköpa i småförpackningar. Men vi vet inte om det\r\nblir bättre i miljön. Vi kanske t.o.m. får en sämre\r\nmiljö. Vi i Ny demokrati menar att man skall ha en\r\npump kvar så länge det behövs. Det är det viktiga.\r\nJag nöjer mig med detta.</pre><pre>Anf. 125  LENA KLEVENÅS (s) replik:</pre><pre>Herr talman! Max Montalvo gjorde sig lustig över\r\natt jag i mitt tidigare anförande sade att\r\nkollektivtrafiken bör prioriteras. Jag letade litet\r\nfebrilt i betänkandet för att försöka hitta det som\r\nutskottet har varit enigt om. Jag hittar inte just den\r\nmeningen. Men det kan inte råda något tvivel om\r\natt samtliga övriga partier utom Ny demokrati\r\nanser att kollektivtrafiken är något som vi måste\r\nutveckla.</pre><pre>Denna debatt handlar om ett kretsloppsanpassat\r\nsamhälle. Där spelar trafiken en mycket stor roll.\r\nRiksdagen har fattat beslut om att minska olika\r\ntyper av utsläpp som påverkar klimatet. Dessa\r\nutsläpp härrör i stor utsträckning från trafiken.</pre><pre>Detta är för allvarligt för att skoja om. Jag vänder\r\nmig mot att man nonchalerar problemet. Detta\r\ntyder enligt min mening på att åtminstone Max\r\nMontalvo, och kanske hela Ny demokrati,\r\nprioriterar hobbybilar och tror att kretslopp\r\nhandlar om rätten för individen att fortsätta att\r\nsläppa ut bly i miljön. Kretslopp handlar om de\r\ngifter -- och bly är ett av de allra allvarligaste -- som\r\nvi släpper ut och som naturen inte kan cirkulera och\r\nta hand om. Vi måste skapa kretslopp åt dem.\r\nBlyutsläppen är ett mycket allvarligt miljöproblem.</pre><pre>Det är ett mycket märkligt inlägg som Max\r\nMontalvo har gjort. Jag hoppas att övriga partier\r\nhåller med mig om att kollektivtrafiken skall\r\nprioriteras. Vi kommer att bli tvungna att göra det\r\nför allas vårt bästa.</pre><pre>Anf. 126  MAX MONTALVO (nyd) replik:</pre><pre>Herr talman! Jag gör mig inte lustig över någonting,\r\nLena Klevenås. Jag konstaterar att ni har haft\r\nregeringsmakten i det här landet i många herrans\r\når. Då har ni kanske haft tid att göra en hel del åt\r\nkollektivtrafiken. Men det är tydligen inte\r\ntillräckligt. Nu har ni kommit på att det är mycket\r\nviktigt att satsa på just kollektivtrafik.</pre><pre>Ni använder er av miljöfrågan som ett slagträ. Jag\r\ntycker att det är mycket olustigt. Man skall se efter\r\nvad som är vettigt innan man gör på det sättet.</pre><pre>Anf. 127  LENA KLEVENÅS (s) replik:</pre><pre>Herr talman! Det har varit mycket svårt att hävda\r\nmiljöintressen i trafikpolitiken. Målen står i\r\nkonflikt med varandra. Det är en konflikt som vi\r\nmåste lösa om vi skall skapa det\r\nkretsloppsanpassade samhälle som vi är tvungna att\r\nha om mänskligheten skall ha en framtid på jorden.\r\nDet är ett mål som man bör sätta högre än rätten\r\natt köra veteranbil.</pre><pre>Anf. 128  MAX MONTALVO (nyd) replik:</pre><pre>Herr talman! Jag börjar nu förstå vad Lena\r\nKlevenås är ute efter. Detta är en av\r\nSocialdemokraternas 180-graders kurvor. Man\r\nsvänger helt plötsligt om. Nu tar man till detta för\r\natt nå sina syften.</pre><pre>Anf. 129  CHRISTER WINDÉN (nyd)\r\nreplik:</pre><pre>Herr talman! Jag har begärt replik mot min egen\r\npartikamrat. Det beror på att jag är den person som\r\nsatt i jordbruksutskottet för Ny demokrati innan\r\nMax Montalvo. Jag vill upplysa både Max\r\nMontalvo, som kanske inte har situationen helt klar\r\nför sig, och Inga-Britt Johansson om vad som\r\nhände.</pre><pre>Vad som hände i detta sammanhang var att Ny\r\ndemokrati vid sittande bord inviterade\r\nSocialdemokraterna att vara med på ett\r\ntillkännagivande till regeringen om en plan för en\r\navveckling av blyad bensin. Men för att vi skulle gå\r\nmed på detta skulle två villkor uppfyllas.</pre><pre>Det ena villkoret var att det ämne som man tillsatte\r\ni stället för bly inte skulle vara sämre för miljön än\r\nvad bly är. Det vore i så fall detsamma som att\r\nskjuta sig själv i foten. Det höll\r\nSocialdemokraterna med om. Det står också i det\r\nsärskilda yttrandet.</pre><pre></pre><pre>Så till det andra villkoret. Om den bensin som\r\nersätter blyad bensin skapar följdproblem vad\r\ngäller motorer, måste leverantören ikläda sig ett\r\nansvar för uppkomna skador.</pre><pre>Om det garanteras att en viss bensin fullt ut ersätter\r\nblyad bensin, kan man inte ta bort den blyade\r\nbensinen utan att samtidigt ikläda sig ett ansvar för\r\natt ersättningsbensinen inte får skadliga följder.</pre><pre>När vi så vid justeringstillfället läste betänkandet\r\nupptäckte vi emellertid att den aktuella meningen\r\nvar borttagen.</pre><pre>Anf. 130  TREDJE VICE TALMANNEN:</pre><pre>Repliken gäller Max Montalvo.</pre><pre>Anf. 131  ALF ERIKSSON (s):</pre><pre>Herr talman! Vi är tre socialdemokrater som i\r\nmotion Jo53 ger uttryck för vår oro över\r\nkonsekvenserna för svensk skogsnäring -- detta\r\nmed anledning av regeringens\r\nkompletteringsproposition.</pre><pre>Vi är positiva till den allmänna inriktningen i\r\npropositionen. Det gäller då ett ökat\r\nproducentansvar när ett sådant är motiverat från\r\nmiljö- och resurshushållningssynpunkt.</pre><pre>Däremot är vi överraskade över den tillämpning av\r\nkretsloppsidén som regeringen föreslår. De\r\nprodukter som består av ändliga eller miljöfarliga\r\nråvaror ägnas mindre uppmärksamhet. Vi tycker\r\natt idén i stället närmast förfuskas genom de\r\nåtgärder som föreslås för en råvara som redan i dag\r\nfinns med i ett naturligt kretslopp, nämligen\r\nträfiberråvaran.</pre><pre>Den fråga som tidigare diskuterats här och som\r\nhandlar om insamlingsnivåer och producentansvar\r\nför returpapper har inte med kretsloppstanken att\r\ngöra. Regeringen avser tydligen att lösa ett annat\r\nproblem under denna täckmantel -- nämligen\r\nlönsamheten när det gäller den kommunala\r\npappersinsamlingen.</pre><pre>Vi anser att man borde lösa dessa problem på annat\r\nsätt, dvs. att man inte skall koppla ihop frågan med\r\nkretsloppsidén.</pre><pre>Resursen returpapper får inte ses i ett nationellt\r\nperspektiv, utan det här är i allra högsta grad en\r\nglobal fråga. I stora delar av världen minskar\r\nvirkesförrådet, medan vi i Sverige har mer skog än\r\nnågonsin. Vi förbrukar inte mer än drygt hälften av\r\ntillväxten. Därför borde det vara vi som i hög grad\r\nstod för det nödvändiga tillskottet av den\r\njungfrueliga fibern vid papperstillverkningen --\r\ndetta för att minska utarmningen av skogen i andra\r\nländer.</pre><pre>Den svenska skogsindustrin bidrar med det allra\r\nstörsta nettotillskottet när det gäller\r\nexportinkomsterna. Den industrin måste vi värna\r\nom för att vi skall kunna bibehålla vårt välstånd.</pre><pre>Vidare finns det inte längre några motsättningar\r\nmellan en stor skogsindustri och en god miljö,\r\ntvärtom. Vi kan ju bidra till en bättre global\r\nmiljöutveckling genom att utnyttja en råvara som vi\r\ni Sverige har gott om.</pre><pre>Därför är allt tal om inblandningsnivåer ett hot mot\r\nsvensk skogsindustri. Konsekvensen av ett\r\ninförande av inblandningskrav i Sverige blir att vi\r\nmåste importera returpapper. Ca 80 % av det\r\npapper som vi tillverkar exporteras ju. Efterfrågan\r\noch lönsamheten i skogsbruket samt\r\nnettoinkomsterna från tillverkningen kommer\r\ndärmed att minska.</pre><pre>Det allvarligaste scenariot är att det införs\r\ninblandningskrav i Europa i kombination med ett\r\nproducentansvar. Det skulle innebära att\r\npappersindustrin flyttades från Sverige till de\r\nbefolkningstäta områdena i Europa där det är\r\nbilligast att samla in råvaran, returpappret.</pre><pre>Jag kan helt instämma i det som sägs i avvikande\r\nmening nummer fyra, vilken den\r\nsocialdemokratiska gruppen i näringsutskottet har\r\navgett.</pre><pre>Herr talman! Av regeringens proposition framgår\r\natt returpapper i huvudsak skall återvinnas som\r\nråvara, dvs. att returpappret skall bli nytt papper.\r\nSamtidigt utförs ett intensivt arbete från minst ett\r\nav regeringspartierna för att öka användningen av\r\nbiobränslen. Det borde därför vara naturligt att\r\nanvända det kvalitetsmässigt sämre och\r\ntransportmässigt otillgängligare returpappret i\r\nenergiproduktionen.</pre><pre>Eftersom våra yrkanden i motionen har avstyrkts,\r\nknyter vi våra förhoppningar till de förhandlingar\r\nsom skall ske med berörda intressenter. Vi skall\r\nnoga följa de förhandlingarna.</pre><pre>Vi är dock förvånade över den ställning som\r\nCentern har intagit. Centern försöker ju i alla andra\r\nsammanhang öka efterfrågan på svensk\r\nskogsråvara.</pre><pre>Herr talman! Vi har med detta markerat vår oro för\r\nvad som blir konsekvenserna vad gäller svensk\r\nekonomi och svensk skogsnäring om det som här\r\nnämnts inte beaktas vid den vidare handläggningen\r\nav frågan.</pre><pre>Anf. 132  LENNART DALÉUS (c):</pre><pre>Herr talman! Det handlar närmast om några korta\r\nfrågor till Alf Eriksson. Gång på gång framför han\r\nkritik mot detta med inblandningskrav. Min första\r\nenkla fråga blir då:</pre><pre>Var i regeringens förslag eller i utskottsbetänkandet\r\nhittar Alf Eriksson någonting som ens antyder att\r\ndet skulle vara aktuellt att införa inblandningskrav?</pre><pre>Om det inte går att hitta några belägg tycker jag att\r\ndet på något sätt handlar om att jaga spöken som\r\ninte finns och om att bidra till att en debatt väcks\r\nsom har ett felaktigt innehåll. Regeringen har\r\nnämligen inte föreslagit några inblandningskrav,\r\noch utskottet har inte uttalat sig om några sådana\r\nkrav. Debatten i den frågan är alltså alldeles\r\nonödig.</pre><pre>När det sedan gäller synen på kommunerna och\r\nderas ekonomi blir min andra enkla fråga: Menar\r\nAlf Eriksson att det är rimligt att\r\nkommuninvånarna just i sin egenskap av\r\nkommuninvånare via den kommunala taxan får\r\nbära dagens underskott i returpappershanteringen?\r\nAnnorlunda uttryckt: Anser inte Alf Eriksson att\r\ndet är rimligare att vi som individer bär det\r\nunderskottet i vår egenskap av papperskonsument?\r\nSättet att åstadkomma det senare är just att ha ett\r\nproducentansvar.</pre><pre>Så till min tredje fråga, som är att betrakta som\r\nnärmast retorisk: Hittar inte Alf Eriksson andra\r\nalternativ när det gäller att utnyttja svensk\r\nskogsråvara än att bara elda upp den som\r\ntidningspapper?</pre><pre>Vi i Centern kan peka på andra möjligheter. För att\r\nåstadkomma en liten koppling till propositionens\r\ninnehåll i övrigt kan jag säga: Byt ut PVC-\r\ndörrkarmar mot svensk skogsråvara! Redan det\r\ninnebär ett attraktivt sätt att utnyttja den svenska\r\nskogen. Det handlar inte bara om att bränna\r\npapper!</pre><pre>Anf. 133  ALF ERIKSSON (s):</pre><pre>Herr talman! Genom att fastställa de\r\ninsamlingskrav som det talas om i propositionen\r\nbanar man väg för ett införande av\r\ninblandningskrav. Det blir naturligt att tänka så\r\nmed anledning av det som sägs om de 85 procenten\r\ni propositionen -- för vad skall man annars göra av\r\nreturpappret?</pre><pre>Så till frågan om kommunerna och den kommunala\r\nkostnaden för insamling av returpapper. Ytterst är\r\ndet väl konsumenten som får betala. Producenten --\r\nom det nu är producenten som skall samla in\r\npappret -- får ju inte sina inkomster ovanifrån.\r\nNaturligtvis handlar det här om att via\r\npapperspriset täcka kostnaderna.</pre><pre>Så till detta med att hitta andra former för att\r\nanvända svensk skogsråvara. I mitt\r\nhuvudanförande sade jag att det tokiga är att vi\r\neldar med färskfiber. Sedan återanvänder vi\r\ntidningspapper. Som Lennart Daléus nämnde finns\r\ndet annat än tidningspapper som kan användas, och\r\ntidningspappret är sämre som råvara än bränsleflis\r\nm.m. som vi eldar med. Jag kan inte se någon logik\r\ni det sammanhanget.</pre><pre>Anf. 134  LENNART DALÉUS (c):</pre><pre>Herr talman! Nu får vi bekymmer. Det som\r\ntidigare, enligt Alf Eriksson, var att betrakta som\r\nett regeringsförslag blir nu en naturlig tankeföljd av\r\nde krav som regeringen ställer på insamling. Det är\r\nintressant. Det går att hitta många naturliga\r\ntankeföljder i regeringens förslag, men det\r\nintressanta är vad förslaget innehåller och vad som\r\nstår i det.</pre><pre>Alf Eriksson frågar var man annars skall göra av\r\npappret om man inte skall använda det för\r\nmaterielåtervinning, nu när regeringen har ställt\r\ndessa krav. Regeringens svar är enkelt och entydigt\r\npå den punkten. Man skall göra samma sak som\r\nman i dag gör med det insamlade pappret.\r\nRegeringen vill inte ändra någon trend. Man säger:\r\nGå från 63-procentig till 75-procentig insamling och\r\nanvänd pappret på samma sätt som tidigare, dvs. till\r\nmaterielåtervinning. Det skall användas för att\r\ngöra nytt papper, och det skall inte vara någon\r\ntrendförändring.</pre><pre>Att man sedan lägger över huvudmannaskapet\r\nmåste ändå te sig rimligt och rättvist. Det kan inte\r\nvara så att vi skall stå för underskottet i vår\r\negenskap av kommuninvånare. Som jag sade\r\ntidigare står vi som individer alltid för kostnaderna.\r\nMen det skall ske i rätt egenskap -- inte i egenskap\r\nav kommuninvånare utan i egenskap av\r\nkonsument. Man åstadkommer detta genom att\r\nlägga över ansvaret på producenten som, om han\r\ninte klarar av att rationalisera tillräckligt mycket,\r\ntvingas ta ut ett högre papperspris. Då drabbar\r\ndet -- om uttrycket skall användas -- oss som\r\nkonsumenter. Det är rättvist och riktigt och ger\r\ndessutom bättre möjligheter till en samordnad\r\nhantering över hela riket. Det ger i sin tur bättre\r\nmiljöresultat.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>10 §  Avreglering av\r\narbetsförmedlingsmonopolet</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU16 Avreglering av\r\narbetsförmedlingsmonopolet (prop. 1992/93:218).</pre><pre>Anf. 135  STEN ÖSTLUND (s):</pre><pre>Herr talman! Vid alla internationella jämförelser\r\nvisar det sig att svensk arbetsmarknad fungerar\r\nmycket bra. Till arbetsmarknadspolitikens\r\nviktigaste uppgifter hör att så snabbt som möjligt\r\nförmedla lediga jobb till kompetenta sökande. Det\r\ngäller vidare att genom utbildning eller andra\r\naktiva insatser slå vakt om och utveckla de\r\narbetslösas kompetens och förhindra\r\nlångtidsarbetslöshet och utslagning. Till den aktiva\r\narbetsmarknadspolitiken hör också att pröva de\r\nanställdas vilja till arbete genom en\r\narbetslöshetsförsäkring som bygger på\r\narbetslinjen.</pre><pre>Den borgerliga regeringen vill inte förstå vilken\r\nviktig del som den aktiva arbetsmarknadspolitiken\r\när i den ekonomiska politiken. Man bortser från\r\nhur olika instrument hänger samman och hur de\r\ngenom ett samspel gör att arbetsmarknaden\r\nfungerar effektivt och flexibelt.</pre><pre>Hur skall man annars tolka det faktum att\r\nregeringen nu på punkt efter punkt bryter sönder\r\ngamla regler och system som fungerat bra. Och det\r\nvärsta är att man gör detta utan att ha gjort någon\r\nanalys av hur nuvarande system fungerar, vilka\r\nbrister som finns och hur dessa på ett så bra sätt som\r\nmöjligt kan rättas till. Tvärtom bestämmer man sig\r\nförst för vilka förändringar som skall ske och sätter\r\nsedan i gång en utredning för att analysera hur man\r\nskall genomföra förändringen -- inte om och varför.</pre><pre>Resultatet blir att beprövade, fungerande system\r\nersätts av oprövade, som i andra länder inte löst\r\nproblemet med att få en väl fungerande\r\narbetsmarknad, utan snarare inneburit att\r\narbetslinjen försvagats, att seriös företagsamhet\r\nersatts av oseriös och att de anställdas trygghet\r\nkommit i andra rummet. Men det är väl så att\r\nregeringen drivs av en ideologisk övertygelse i den\r\nhär frågan som skall genomföras till varje pris.</pre><pre>Arbetslöshetsförsäkringen vill man förstatliga,\r\neftersom det tydligen är en nagel i ögat på den\r\nborgerliga regeringen att det finns en väl\r\nfungerande privat försäkring som administreras i\r\nnära samarbete med de fackliga organisationerna.</pre><pre>Arbetsförmedlingarna skall privatiseras, eftersom\r\nprivat verksamhet alltid är bättre än offentlig i den\r\nborgerliga idévärlden.</pre><pre>Uthyrning av arbetskraft skall fritt tillåtas,\r\neftersom det stärker arbetsgivarna på\r\narbetstagarnas bekostnad. Färre arbetstagare skall\r\nvara tillsvidareanställda, eftersom det ger\r\narbetsgivarna större flexibilitet och minskar de\r\nanställdas anställningstrygghet.</pre><pre>Därför är man nu beredd från den borgerliga\r\nmajoritetens sida att riva upp en ny\r\narbetsförmedlingslag som bara gällt i drygt ett år\r\noch vars effekter man inte analyserat. Därför är\r\nman beredd att genomföra viktiga förändringar i de\r\narbetsrättsliga reglerna, trots att man sagt sig vilja\r\ngenomföra förändringar först efter samförstånd i\r\nförtroendefull anda med socialdemokratin.</pre><pre>Med anledning av detta skulle jag inledningsvis\r\nvilja ställa följande frågor till de borgerliga\r\nledamöterna i utskottet.</pre><pre>Tycker ni att det är bra och riktigt att riva upp lagar\r\nsom riksdagen beslutat om bara för något år sedan\r\nutan att man först har analyserat vilka effekter\r\ndessa lagar har fått? Om det nu visar sig att den nya\r\nlagen med privata förmedlingar får de\r\nkonsekvenser som vi har sagt, dvs. en sämre\r\nfungerande arbetsmarknad, är ni då beredda att\r\nåtergå till det gamla systemet? Eller kommer ni\r\nändå att hålla fast vid den privata\r\nförmedlingsverksamheten?</pre><pre>Herr talman! Arbetsförmedlingen är ett av de\r\nviktigaste instrumenten för att man skall kunna\r\nbedriva en effektiv, aktiv arbetsmarknadspolitik.\r\nEn effektiv platsförmedling med tillgång till\r\nsamtliga uppgifter om tillgängliga lediga platser är\r\nett viktigt instrument för att dels snabbt kunna\r\nhjälpa arbetsgivarna att tillsätta lediga platser, dels\r\nge den arbetslöse all den hjälp som behövs för att\r\ndenne skall hitta ett lämpligt ledigt arbete.</pre><pre>Under 80-talet skedde en stor omfördelning av\r\nresurserna inom AMS för att förstärka\r\narbetsförmedlingarna. Och genom beslut i\r\nriksdagen har de administrativa systemen\r\nmoderniserats och förstärkts, inte minst på\r\ndatasidan. Då, under 80-talet, gällde det i stor\r\nutsträckning att hjälpa arbetsgivarna att hitta\r\nlämpliga arbetssökande. Nu gäller det också, och\r\nkanske till största delen, att finna lämpliga aktiva\r\narbetsmarknadspolitiska insatser för alla\r\narbetslösa.</pre><pre>Ingenting är så bra att det inte kan förbättras.\r\nUtvecklingen i samhället ställer alltid krav på att\r\nregler och system förändras. Därför genomförde vi\r\nsocialdemokrater också förändringar i\r\narbetsförmedlingsmonopolet. Det var varsamma\r\nförändringar i omsorg om arbetsmarknadens\r\nfunktionssätt. Man tog hänsyn till riskerna för att\r\narbetsmarknaden skulle komma att uppdelas i A-\r\noch B-lag och man ville inte att den oseriösa\r\nverksamheten skulle öka till förfång för seriösa\r\nnäringsidkare.</pre><pre>I det förslag som regeringen nu har lagt fram och\r\nsom utskottsmajoriteten antagit har ingen\r\nmotsvarande omsorg visats. I stället öppnas alla\r\ndammluckor för privatisering, för ett sämre\r\nanställningsskydd och för ökad ekonomisk\r\nbrottslighet.</pre><pre>Enligt förslaget avskaffas förbudet mot att bedriva\r\nprivat arbetsförmedling i vinstsyfte. Alla tillsynsoch\r\növervakningsuppgifter upphör. Såvitt jag begriper\r\nskall de privata arbetsförmedlingarna också få\r\ntillgång till den offentliga förmedlingens\r\ninformation om lediga platser m.m. genom\r\nhänvisning till offentlighetsprincipen. De skall med\r\nandra ord få gratis tillgång till det med offentliga\r\nmedel bekostade platsförmedlingssystemet, och\r\nom någon konstrar på de offentliga förmedlingarna\r\när det ett brott mot offentlighetsprincipen.\r\nSjälvfallet gäller inte motsvarande för den\r\noffentliga förmedlingen gentemot de privata\r\nförmedlingarna.</pre><pre>Herr talman! Att tillåta vinstsyftande privata\r\narbetsförmedlingar skulle enligt vad den borgerliga\r\nmajoriteten påstår leda till effektivare\r\narbetsmarknad. Jag tror tvärtom. Vinstsyftande\r\nprivata arbetsförmedlingar kommer att leda till en\r\nmer segregerad arbetsmarknad. Enligt nuvarande\r\nregler är det nästan en självklarhet för alla\r\narbetsgivare att anmäla alla lediga jobb till\r\narbetsförmedlingen och för arbetssökande att hålla\r\nkontakt med förmedlingen. Då kan också en total\r\nriksomfattande matchning ske mellan\r\narbetssökande och lediga jobb.</pre><pre>Men vad händer på sikt? Det är ju en självklarhet\r\natt de privata förmedlingarna för sin existens måste\r\nlocka de mer attraktiva sökandena om de skall\r\nkunna motivera arbetsgivarna att utnyttja deras\r\ntjänster och dessutom betala för det. Resultatet av\r\ndetta kommer att bli att den offentliga\r\nförmedlingen får ta hand om de svagare på\r\narbetsmarknaden. Och jag skulle vilja ställa\r\nföljande frågor till de borgerliga\r\nriksdagsledamöterna.</pre><pre>Tror ni att långtidsarbetslösa, invandrare och\r\narbetshandikappade blir de grupper som de privata\r\narbetsförmedlingarna i första hand kommer att\r\narbeta med? Vilka arbetssökande tror ni att de\r\nprivata förmedlingarna i första hand kommer att\r\nerbjuda de företag som vill anställa någon? Tror ni\r\natt man i en verksamhet som skall gå med vinst\r\nkommer att engagera sig för att skaffa fram jobb åt\r\nnågon som har dålig utbildning och dåligt\r\nsjälvförtroende?</pre><pre>Det som kan antas hända och som de borgerliga\r\nhoppas på är att privata förmedlingar lyckas inom\r\nattraktiva yrkesområden. Det gäller främst\r\nförmedlingar för högutbildade men som\r\ndagssländor kan jag också tänka mig förmedlingar\r\neller uthyrningsföretag för bristyrken.</pre><pre>Vad kommer då att hända med viljan att anmäla\r\nlediga platser till förmedlingn när dessa kategorier\r\nväl dragits undan från den offentliga förmedlingen\r\noch arbetsgivarna märker av denna försvagning? I\r\ndag är ju alla arbetsgivare skyldiga att anmäla\r\nlediga jobb till förmedlingen, och de flesta gör\r\nockså det. Man gör det, tror jag, mindre på grund\r\nav att man teoretiskt sett kan få böta några kronor\r\nän på grund av vetskapen om att det är på\r\narbetsförmedlingen alla lediga jobb finns och man\r\nkommer ut i hela landet, och det är där de\r\narbetssökande finns.</pre><pre>I takt med att starka privata förmedlingar tar\r\nmarknadsandelar kommer arbetsgivarnas vilja att\r\nanmäla lediga jobb till förmedlingen att minska,\r\näven om de enligt lag har kvar denna skyldighet.\r\nRisken är då uppenbar att den totala matchningen\r\nmellan lediga arbeten och sökanden blir mindre\r\neffektiv och därmed också att\r\nlångtidsarbetslösheten ökar. Därmed kommer vi\r\nockså att få en mindre effektiv arbetsmarknad än vi\r\nhar i dag.</pre><pre>Och min fråga till de borgerliga ledamöterna blir:\r\nVad gör ni om arbetsgivarna inte längre anmäler de\r\nlediga jobben till den offentliga förmedlingen på\r\nsamma naturliga sätt som i dag? Vilka maktmedel\r\nskall ni då ta till? Tillstånds- och\r\ntillsynsverksamheten har ni ju avskaffat om den nya\r\nlagen antas.</pre><pre>Herr talman! På likartade lösa grunder föreslår nu\r\nden borgerliga riksdagsmajoriteten att uthyrning av\r\narbetskraft skall släppas helt fritt och att de regler\r\nsom nu gäller skall avskaffas. Det innebär\r\nexempelvis att alla krav på beställaren avskaffas.\r\nInhyrning får t.ex. endast ske vid tillfälliga behov\r\nav arbetskraft. Likaså föreslås att\r\nfyramånadersregeln för inhyrning av arbetskraft\r\navskaffas. I nuvarande lag förutsätts att det är vid\r\narbetstoppar som inhyrningen skall kunna ske. I\r\ndet förslag som nu ligger finns inga hinder för att\r\nhyra in arbetstagare under obegränsad tid.</pre><pre>Likaså föreslås att den särskilda inskränkningen i\r\nrätten att träffa avtal om tidsbegränsade\r\nanställningar i uthyrningsföretaget avskaffas.\r\nBakgrunden till den regeln är vetskapen om att i\r\nmånga uthyrningsföretag har de anställda en\r\nmycket osäker tillvaro. Man får komma in och\r\narbeta vid behov, dvs. när uthyrningsföretaget kan\r\nhyra ut dem. Under andra tider får man själv klara\r\nsin försörjning eller också får samhället stå för den\r\nvia kontantstöd av någon form. Nu blir det helt fritt\r\natt anställa någon på prov eller för arbetstopp eller\r\npå annat tillfälligt sätt för att hyra ut vederbörande.</pre><pre>Det första område jag skulle vilja ta upp är synen\r\npå oseriös näringsverksamhet. Alla vet, genom\r\ntidigare erfarenheter här i landet och från i andra\r\nländer, att uthyrning av arbetskraft är grogrund för\r\nsåväl oseriös konkurrens som ekonomisk\r\nbrottslighet. Trots att vi haft förbud mot uthyrning\r\nav arbetskraft i Sverige under lång tid har ändå en\r\nviss flora av oseriös verksamhet funnits.</pre><pre>Det har dock funnits förutsättningar att bekämpa\r\nden. När nu verksamhet med uthyrning av\r\narbetskraft blir tillåten och tillsynsverksamheten\r\navskaffas kommer det att bli svårare att bekämpa\r\nekonomisk brottslighet, och det kommer att bli\r\nlättare att bedriva konkurrens på olika villkor.\r\nDetta erkänns ju också i propositionen, och man\r\ngår med öppna ögon fram med ett förslag som\r\nkommer att öka den ekonomiska brottsligheten.\r\nMen man säger att detta får motverkas på annat\r\nsätt.</pre><pre>Vilket sätt undrar jag? Och hur kan det komma sig\r\natt man i dag, när polis och åklagare dignar under\r\narbetsbördan från ekonomisk brottslighet, lägger\r\nfram lagförslag som ytterligare ökar denna? Tror ni\r\natt man först kan öppna dammluckorna och sedan\r\nfå stopp på vattenflödet nedströms?</pre><pre>Jag kan heller inte tro att detta lagförslag\r\napplåderas av dem som tycker att det är viktigt med\r\nkonkurrens på lika villkor.</pre><pre>Herr talman! I dag debatterar vi\r\narbetsförmedlingslagen och uthyrning av\r\narbetskraft. Men det är viktigt att se mönstret i\r\nregeringens agerande och den strategi som ligger\r\nbakom det enskilda förslaget. För där bakom finns\r\nnämligen en helhet. Den helheten består i en vilja\r\noch en strävan att ge arbetsgivarna tillbaka en del\r\nav de befogenheter som de missat genom den\r\narbetsrättsliga lagstiftningen. Den strategin består i\r\natt ge arbetsgivarna mer makt på de anställdas\r\nbekostnad. I det nyliberala språket kallas det för\r\nökad flexibilitet. Det uppnås genom att man\r\nförsämrar de anställdas anställningstrygghet,\r\nminskar antalet tillsvidareanställningar och ökar\r\nantalet visstidsanställda och s.k. egenföretagare.\r\nSträvan att göra det lättare för företagen att snabbt\r\nanpassa personalstyrkan efter produktionens krav\r\när också utpräglad.</pre><pre>Vi känner igen den här strategin från andra länder,\r\ninte minst från Storbritannien. Sedan slutet av\r\n1970-talet har också antalet tillsvidareanställda\r\nminskat i Storbritannien med ungefär 15\r\nprocentenheter medan antalet visstidsanställda och\r\nså kallade egenföretagare ökat i motsvarande mån.</pre><pre>Det lagförslag vi nu debatterar är alltså ingen\r\ntillfällighet eller enstaka företeelse, utan det ingår i\r\nen helhet. Låt oss titta på helheten. Den finns\r\nutläsbar i de s.k. rivstartspropparna från hösten\r\n1991. Det var en strategi som byggde på SAF:s\r\nprogram, marknad och mångfald, och alla kan se\r\natt regeringen har hämtat all sin inspiration från\r\nSAF. Strategin är följande.</pre><pre>--Avskaffa arbetsförmedlingsmonopolet.</pre><pre>--Tillåt fri uthyrning av arbetskraft.</pre><pre>--Ta bort förbudet mot blockad mot\r\negenföretagare.</pre><pre>--Upphäv medbestämmandelagens möjligheter till\r\nvetorätt vid anlitande av entreprenörer eller inhyrd\r\narbetskraft.</pre><pre>--Lindra de arbetsrättsliga skadestånden för\r\narbetsgivarna och skärp dem för arbetstagarna.</pre><pre>--Gör möjligheterna till provanställning och\r\nanställning för arbetstoppar vidare.</pre><pre>--Låt fler arbetstagare betraktas som\r\negenföretagare.</pre><pre>Det här programmet håller regeringen nu på att\r\ngenomföra, och Arbetsrättskommittén har snällt\r\nlagt förslag i enlighet med regeringens önskemål.\r\nAvsikten är uppenbar: Det gäller att stärka\r\narbetsgivarnas ställning. Det sker naturligtvis på\r\narbetstagarnas bekostnad.</pre><pre>En grundbult i den svenska arbetsrätten är det s.k.\r\narbetstagarbegreppet. Det skall inte gå att kringgå\r\nanställningsskyddet eller annan arbetsrättslig\r\nlagstiftning genom att kalla någon för\r\negenföretagare som inte är det. Därför har alltid en\r\nomfattande analys gjorts av i vilken\r\nberoendeställning en s.k. egenföretagare står till\r\nbeställaren. Av avgörande betydelse har varit\r\nberoendeförhållandet, om arbetet varat länge,\r\negenföretagarens självständighet när det gäller\r\narbetsledning, vem som skall utföra arbetet,\r\nbetalningen för arbetet m.m. En sträng syn har\r\nanlagts när det gäller de sociala skyddsbehoven.\r\nMan har då ofta då kommit fram till att s.k.\r\negenföretagare varit att likställa med anställda.</pre><pre>Men nu kommer det att bli slut på detta, enligt\r\nbesluten från Arbetsrättskommittén. Om en\r\nuppdragsgivare och en arbetssökande kommit\r\növerens om att ett arbete skall utföras som ett\r\nuppdrag räcker det att den som åtagit sig uppdraget\r\ngår till lokala skattemyndigheten och får en s.k. F-\r\nskattesedel för att han skall betraktas som\r\negenföretagare. Då faller hela den arbetsrättsliga\r\nlagstiftningen och kan inte tillämpas. Med det\r\nlagförslag vi debatterar i dag rivs också några av\r\nhindren på vägen.</pre><pre>Det är inte svårt att förutse vilken situation en\r\narbetssökande har i ett läge med hög arbetslöshet\r\nnär han från en arbetsgivare som han söker arbete\r\nhos får beskedet: Du får jobbet om du tar det som\r\negenföretagare eller uppdragstagare.</pre><pre>Allt detta måste ses i ett sammanhang. Det är inte\r\nsvårt att förstå vad som kommer att hända på\r\narbetsmarknaden när uthyrning av arbetskraft blir\r\ntillåten i kombination med andra insatser. Vi\r\nkommer att få något som vi glädjande nog hittills\r\ninte haft på svensk arbetsmarknad, nämligen s.k.\r\nsjälvanställda. Personer kommer att kastas in och\r\nut i företagen beroende på företagens\r\nproduktionsläge, och riskerna får bäras av de\r\nenskilda.</pre><pre>Även om man har den ambition som de borgerliga\r\npartierna har, nämligen att riva upp de regler som i\r\ndag gäller, för att man skall få ökad flexibilitet på\r\narbetsmarknaden, borde det finnas någon form av\r\neftertanke. Vi har byggt upp regler och system på\r\narbetsmarknaden som förutsätter att man normalt\r\nsett är tillsvidareanställd hos en arbetsgivare och att\r\nman normalt sett skall betraktas som anställd när\r\nman utför arbete sida vid sida på arbetsplatserna.\r\nNu sätts dessa regler ur system. Vad kommer det att\r\nfå för effekter för arbetsmarknadens funktionssätt,\r\nför samhällsekonomin, för arbetsklimatet ute på\r\nföretagen och för de enskilda?</pre><pre>Avslutningsvis vill jag fråga de borgerliga\r\nledamöterna i arbetsmarknadsutskottet: Vem är\r\ndet som skall stå för fiolerna när dessa tillfälligt\r\nengagerade personer får gå från de företag där de\r\nhar arbetat? Det blir lätt att skilja dem från sin\r\nanställning. Tycker ni att vi som skattebetalare har\r\nråd att ta på oss också dessa extra utgifter? Tror ni\r\natt långtidsarbetslösheten kommer att öka och att\r\nriskerna för flaskhalsar på arbetsmarknaden och i\r\nekonomin blir större när allt färre människor får ett\r\nrejält fotfäste på arbetsmarknaden?</pre><pre>Herr talman! Jag har inte mycket hopp om att de\r\nborgerliga ledamöterna i utskottet skall våga\r\nerkänna att man är beredd att ta dessa kostnader\r\nför att kunna genomföra det som man av\r\nideologiska skäl tycker är riktigt, nämligen större\r\nflexibilitet för arbetsgivarna, sämre\r\nanställningsskydd och inflytande för de anställda. I\r\nden vågskålen väger omsorgen om den enskildes\r\ntrygghet och hänsynen till samhällsekonomin\r\ntydligen mycket lätt.</pre><pre>Herr talman! Jag yrkar med detta bifall till\r\nsocialdemokraternas reservationer om avslag på\r\npropositionen.</pre><pre>Anf. 136  HANS ANDERSSON (v):</pre><pre>Herr talman! Tiden medger inte att jag gör ett så\r\nlångt och bra inlägg som jag hade tänkt. Men jag\r\nskall börja med att säga att jag kan instämma i varje\r\nord som Sten Östlund sade. Det har förekommit en\r\ntotal överensstämmelse i den här frågan mellan\r\nVänsterpartiet och Socialdemokraterna. Det finns\r\nockså uttryckt i motionerna.</pre><pre>Det innebär att den meningsyttring jag har angivit\r\nhelt enkelt är ett instämmande i de tre reservationer\r\nsom finns från s-håll. Det innebär ett\r\navslagsyrkande på de två förslag om privat\r\narbetsförmedling och fri uthyrning av arbetskraft\r\nsom regeringen har ställt.</pre><pre>Regeringsförslaget uppvisar många grundläggande\r\nbrister. Det är ett olämpligt förslag av många skäl.\r\nEtt skäl är rent formellt: Det finns en alldeles ny\r\nlagstiftning på området som har tillämpats i drygt\r\nett år; ett år som varit utomordentligt svårt när det\r\ngäller arbetsmarknaden och där det inte finns\r\nnågon erfarenhet att utvärdera. Det är alltså\r\nfullständigt olämpligt att nu kasta fram ett nytt\r\nlagförslag.</pre><pre>På den internationella sidan har Sverige fått spela\r\nen mycket trist roll; vi gick nämligen in och sade\r\nupp ILO-konvention nr 96. Det fanns ingen\r\nanledning, och det finns ännnu mindre anledning i\r\ndag, att gå vidare och bryta mot det som varit ILO-\r\nkonventionen och som vi är bundna av fram till\r\nsommaren, med tanke på att ILO-konventionen\r\nskall utvärderas och diskuteras på nästa års\r\narbetsmöte i Genève. Det förekommer diskussioner\r\nom detta ute i Europa. Det finns förslag om EG-\r\ndirektiv när det gäller t.ex. uthyrning av arbetskraft\r\noch tidsbegränsning. Den tyska situationen som har\r\ninneburit och fortfarande innebär ett förbud mot\r\nprivat arbetsförmedling gäller fortfarande. Det kan\r\neventuellt stå i konflikt med domar från EG-\r\ndomstolen. Internationellt sett finns det alla skäl att\r\navvakta.</pre><pre>Som Sten Östlund påpekar går detta in på många\r\nområden som ligger mycket nära det som\r\nArbetsrättskommittén har att undersöka och delvis\r\nredan har klarat av i sitt delbetänkande. Blir det\r\nnågot av det förslaget? Hur blir det i så fall? Det vet\r\nvi inte i dag. Därför är det mycket egendomligt att\r\ni propositionen och i utskottsmajoritetens\r\nskrivningar se hänvisningar t.ex. till\r\nförhandlingsinstitutet och facklig inflytanderätt i\r\nmedbestämmandelagen §§ 38--40 när den samtidigt\r\när föreslagen avskaffad.</pre><pre>Det finns mycket goda skäl att inte göra någonting\r\npå det här området nu. Det är inte bara olämpligt,\r\nutan också onödigt. Regeringen kan inte åberopa\r\nnågra goda argument. Effekterna på\r\nstatsfinanserna kommer att vara praktiskt taget\r\nobefintliga enligt regeringens eget synsätt. AMS\r\nutgifter påverkas inte. Vad som händer när det\r\ngäller effekterna på arbetsmarknaden -- om det blir\r\neffektiviseringar, problem och segregering, om\r\nman mister information eller tappar samlat grepp\r\ninom den offentliga förmedlingen -- vet ingen.</pre><pre>Det är klart att man kan plocka russinen ur kakan.\r\nArbetsmarknadsministern och utskottsmajoriteten\r\när klara över att privat förmedling inte kommer att\r\nbli någon oerhört omfattande verksamhet,\r\nåtminstone inte till att börja med. Visst kan man\r\nplocka russinen ur kakan och förmedla\r\nspecialisttjänster. Men för varje förmedling man\r\nåtar sig minskar täckningen, kunskapen,\r\nkompetensen och volymen hos den offentliga\r\narbetsförmedlingen. Det är till nackdel för den\r\noffentliga förmedlingen men också för kunskapen\r\nsom ligger bakom den aktiva svenska\r\narbetsmarknadspolitiken. Det är ett onödigt förslag\r\ni den meningen att det inte kommer att gynna vare\r\nsig den enskilde eller arbetsmarknadens\r\neffektivitet. Det är ett typfall av ett ideologiskt\r\nförslag till ett slags marknadsfundamentalism, som\r\nvi har sagt i vår motion.</pre><pre>När man inte har lyckats prestera något annat än\r\nökad arbetslöshet på den svenska arbetsmarknaden\r\nverkar det som om man ändå vill säga: Vi har ju\r\nfaktiskt avreglerat. Vi har faktiskt privatiserat. Det\r\nverkar vara ett värde i sig.</pre><pre>Nackdelarna och riskerna är så många fler och så\r\nmycket större. Regeringen verkar vara medveten\r\nom det när det gäller privat arbetsförmedling. Man\r\när noga med att inte lägga någonting annat än den\r\nrena förmedlingsverksamheten som ett privat\r\nalternativ. Just detta är samtidigt en nackdel. När\r\ndet gäller förmedling, vägledning och\r\nomstrukturering, åtgärder för att förbättra\r\narbetsmarknaden och omstrukturera branscher och\r\nverksamheter, missar vi resurser när vi tappar bort\r\nförmedlingen av vissa yrkestyper.</pre><pre>Det finns alltså stor risk för en urholkning på sikt.\r\nDen främsta risken på kort sikt tror jag är, precis\r\nsom LO, TCO, Samhall och HCK har sagt, en\r\nsegregering på arbetsmarknaden. De som är mest\r\nutsatta, har det svårast och är i behov av särskilda\r\ninsatser blir kvar. De som har det lättare kanske\r\nkanaliseras till privata verksamheter.</pre><pre>Jag kan tänka mig andra risker som vi inte har pekat\r\npå i motionen. Man kan tänka sig att privata\r\nförmedlingar kan stå för särintressen när det gäller\r\nurval av de människor som får arbete. Vem vet\r\nvilka koalitioner och allianser mellan näringslivets\r\nolika parter och framtida privata företag på detta\r\nområde som kommer till stånd och som kan ha en\r\ndiskriminerande icke-jämlik innebörd för\r\narbetssökande.</pre><pre>Kanske kan fackföreningar tycka att det är lämpligt\r\natt kasta sig in i den här verksamheten och förmedla\r\njobb inom sitt eget område. Jag vet att det har\r\nfunnits ett sådant intresse. Det kan innebära en\r\nskråanda. Det kan medföra inlåsningseffekter som\r\npå sikt inte alls är gynnsamma för den svenska\r\nekonomin eller för det svenska behovet av\r\nproduktivitetshöjningar och strukturomvandling.</pre><pre>Förslagen genomförs, men det finns ingen\r\nprövning, ingen registrering, ingen kontroll, inga\r\nsom helst riktlinjer. Man går rakt emot\r\nHandikapputredningen som krävt en lagfäst\r\nskyldighet att biträda arbetssökande med\r\nfunktionshinder i den mån man skulle komma fram\r\ntill ett förslag om privat arbetsförmedling.\r\nArbetsmarknadsministern avvisar detta. Han ser\r\ningen anledning att över huvud taget ha några\r\nriktlinjer för privata arbetsförmedlare på det här\r\nområdet. Det tycker jag är häpnadsväckande i ett\r\ntidevarv när vi anser att det skall göras särskilda\r\ninsatser för de handikappade. Därför är det ingen\r\ntillfällighet att de som företräder de utsatta och i det\r\nhär sammanhanget svaga -- fackföreningarna, HCK\r\noch Samhall -- är rädda. De varnar med kraft för en\r\nytterligare segregerad arbetsmarknad.</pre><pre>Jag tror inte att riskerna finns på mycket kort sikt,\r\nmen det kommer inte att gå så många år förrän man\r\nhar urholkat och underminerat det som har varit\r\nstyrkan i det svenska arbetsförmedlingssystemet.\r\nJag tror att riskerna är mycket större och mycket\r\nmer drastiska på kort sikt när det gäller uthyrning\r\nav arbetskraft. Visst kommer det att öka\r\nflexibiliteten -- på arbetsgivarnas villkor. Det\r\nkommer att minska tryggheten för den enskilde,\r\nvare sig man jobbar i uthyrningsföretaget eller i det\r\nföretag som hyr in arbetskraft. Det minskar det\r\nfackliga inflytandet för dem som representerar\r\narbetet på den svenska arbetsmarknaden. Jag vill\r\npåstå att inflytandet i alla avseenden minskas. Det\r\nkommer att ge upphov till en mängd olika\r\narbetsvillkor för människor som arbetar i olika\r\nverksamheter. Det kommer att ge en mycket god\r\nmöjlighet för dem som står för kapitalintressen och\r\narbetsgivarintressen att sätta press i olika\r\nsituationer mot arbetstagarparten. Praktiskt taget\r\ninga av dessa effekter på arbetsmarknaden i\r\nframtiden inom olika branscher diskuteras. Det är\r\nett mycket bristfälligt förslag, men det är inte svårt\r\natt gissa sig till vilka effekter det kommer att ha.</pre><pre>Jag vill slutligen återkomma till det som Sten\r\nÖstlund betonade. Det här ingår i ett mycket tydligt\r\nmönster inom hela arbetslivet, där regeringen och\r\nde borgerliga partierna systematiskt försöker att\r\nurholka rättigheter och inflytande för de\r\narbetande. Detta drabbar de enskildas trygghet,\r\nanställningstryggheten, och inflytandet i olika\r\nformer. Det står klart av det här förslaget, särskilt\r\nom man kombinerar det med de förslag som har\r\nkommit fram i Arbetsrättskommittén. Det är därför\r\ningen tillfällighet att SAF har blivit bönhörd på de\r\nflesta punkter, men mycket vill alltid ha mer, så det\r\när klart att man inte är hundraprocentigt nöjd. LO,\r\nTCO och handikapporganisationerna protesterar\r\ndäremot vilt och tycker att detta är mycket dåliga\r\nförslag. Det är alltså ett olämpligt förslag. Det är ett\r\nonödigt förslag, och det är ett förslag som entydigt\r\ntar parti för de redan starka, för dem som redan har\r\nmakten i det svenska arbetslivet och därmed i det\r\nsvenska samhället.</pre><pre>Jag vill med kraft å Vänsterpartiets vägnar avvisa\r\ndet här förslaget som cyniskt och som ett mycket\r\nrått högerförslag, som vad jag förstår enbart är till\r\nför att gynna arbetsgivarintressen. Det är\r\nsannerligen inte till för att leda till konstruktiva\r\nlösningar på den svenska arbetsmarknaden och\r\ndärmed gynna arbetslivet, sysselsättningen och en\r\nkonstruktiv pånyttfödelse i det svenska samhället.</pre><pre>Herr talman! Som jag tidigare sade yrkar jag bifall\r\ntill de tre socialdemokratiska reservationerna, som\r\növerensstämmer med våra motionsyrkanden.</pre><pre>Anf. 137  ELVER JONSSON (fp):</pre><pre>Herr talman! Både Sten Östlund och Hans\r\nAndersson tog ut vida ideologiska svängar. Jag\r\ntycker möjligen att de överdrev fotarbetet när de\r\nförsökte att vara ett eko, jag höll på att säga, från\r\n30-talet. Den lag som vi nu diskuterar härrör ju från\r\ndet decenniet.</pre><pre>Som om allt hade varit gott och väl med den gamla\r\nlagen utropar Sten Östlund: Vad gör ni om den inte\r\nfungerar? Också socialdemokrater har ju tvingats\r\ninse att det ändå måste ske en reformering, men det\r\nsitter långt inne, och med den konservatism som\r\nockså kan spåras på socialdemokratiskt håll var det\r\ninte mycket som man ville vara med och diskutera.</pre><pre>I det betänkande som vi så småningom skall besluta\r\nom föreslår utskottet att vi skall bifalla\r\npropositionen, som innebär att det s.k.\r\narbetsförmedlingsmonopolet avskaffas.</pre><pre>Monopolet för de offentliga arbetsförmedlingarna\r\nhar ju, som jag sade, funnits sedan mitten av 30-\r\ntalet. Man ville då komma till rätta med de\r\nmissförhållanden som rådde inom området för den\r\nyrkesmässigt bedrivna förmedlingen. Dessutom\r\nhade staten kommit att utöva en alltmer\r\nomfattande reglerande och social verksamhet.\r\nBehov hade uppstått av en vidgad och mer\r\ningående kännedom om det vid varje tillfälle\r\naktuella läget på arbetsmarknaden.</pre><pre>Skälen mot en förvärvssyftande arbetsförmedling\r\nföreligger inte nu längre. Såväl starka fackliga\r\norganisationer som arbetsrättslig och social\r\nskyddslagstiftning innebär garantier mot de\r\nmissförhållanden som motiverade förbudet på\r\n1930-talet.</pre><pre>Syftet med att tillåta privata arbetsförmedlingar är\r\natt åstadkomma en ännu bättre fungerande\r\narbetsmarknad. De privata arbetsförmedlingarna\r\nskall ses som ett komplement till de offentliga och\r\nsom ett instrument för att servicen ytterligare skall\r\nförbättras för både arbetsgivare och arbetssökande.\r\nPå så sätt kan de offentliga arbetsförmedlingarna\r\nstimuleras i sitt arbete. Vi får en ökad mångfald,\r\noch den enskilde får en större valfrihet.</pre><pre>Även i framtiden kommer den offentliga\r\nförmedlingen att vara grundbulten. Den skall\r\nbedriva en sammanhållen och effektiv\r\narbetsmarknadspolitik samt förfoga över de\r\narbetsmarknadspolitiska åtgärdsmedlen. För att\r\nerhålla kontant stöd kommer också i fortsättningen\r\nkontakt med arbetsförmedlingen att vara\r\nnödvändig. Alla lediga platser skall också i\r\nfortsättningen anmälas till den offentliga\r\nförmedlingen, detta för att den arbetssökande skall\r\nkunna orientera sig om alla lediga platser också i\r\nframtiden.</pre><pre>Med privata förmedlingar ökar förutsättningarna\r\nför att de lediga platserna så snabbt som möjligt\r\nskall kunna tillsättas med rätt person.</pre><pre>Socialdemokraternas syn på frågan är att man skall\r\navslå regeringens proposition. Man anser att\r\nprivata arbetsförmedlingar leder till segregation på\r\narbetsmarknaden. Man anser att fördelen med att\r\nha all information samlad på den offentliga\r\nförmedlingen går förlorad med privata\r\nförmedlingar.</pre><pre>Enligt min uppfattning råder det redan i dag\r\nsegregation när det gäller arbetsförmedlingarna.\r\nMånga grupper av arbetslösa känner att de inte har\r\nnågot att hämta hos den offentliga förmedlingen.\r\nMan hinner helt enkelt inte med att engagera sig för\r\nalla yrkesgrupper. Det är då bättre att de som vill\r\nkan söka sig till olika specialförmedlingar, där\r\nkanske folk som tidigare jobbat i samma bransch\r\nåterfinns.</pre><pre>Socialdemokraterna höll länge halsstarrigt fast vid\r\nett AF-monopol, som framstod alltmer föråldrat i\r\nen modern arbetsmarknad. För ett par år sedan\r\nföreslog man äntligen förändringar, men det som då\r\ngenomfördes var endast vissa relativt marginella\r\nlättnader. Socialdemokraternas uppfattning i dag är\r\natt dessa förändringar skall få verka längre och på\r\nså sätt ge bevis på att det var en bra lagstiftning.\r\nMan tycks glömma bort att den nuvarande lagen\r\ninte innebär någon förändring när det gäller själva\r\ngrundfrågan, monopolets vara eller inte vara.</pre><pre>Hans Andersson var bekymrad, eftersom han inte\r\nkunde se fördelarna. Han hade inte uppfattat att\r\ndet fanns riktlinjer och trodde inte heller att det\r\nfanns någon kontroll. Visst finns det kontroll! Det\r\nkommer t.o.m. att vara straffsanktionerat att bryta\r\nmot lagen. Så visst kommer den kontrollen att\r\nfinnas!</pre><pre>Sten Östlund däremot trodde att det i framtiden på\r\ngrund av en ny lagstiftning skulle begås ekobrott.\r\nOm det är väl bara att säga att ekobrott i vanlig\r\nordning skall bekämpas. I den mån sådana har\r\nsmugit sig in i dessa områden och marker skall det\r\ninte finnas något skäl för att dessa inte skall beivras.</pre><pre>När det gäller uthyrningsfirmor får man ändå säga\r\natt det naturligtvis i allt väsentligt är ett\r\nhögkonjunkturfenomen. Det gör t.ex. att den\r\nverksamheten för närvarande åtminstone är ganska\r\nbegränsad. Men visst känns det väl ändå konstigt,\r\nSten Östlund, att Socialdemokraterna har\r\naccepterat att myndigheter har jagat de små och\r\nmarginella företeelser som kontorsfirmor har\r\nutgjort, samtidigt som man har nyttiggjort sig\r\ntjänster från sådan verksamhet. Sten Östlund\r\nställer den retoriska frågan: Tycker ni -- och då\r\nmenar han tydligen utskottsmajoriteten -- att det är\r\nbra att bryta upp den nuvarande lagen? Jag vill\r\nsäga, herr talman, att det inte är att bryta upp\r\nlagen. Det är närmast att fullfölja de tankar som\r\nfinns redovisade i regeringspartiernas motioner\r\nunder många år.</pre><pre>Sten Östlund frågar också: Vill ni återgå till den\r\ngamla ordningen? Jag får då fråga vilken ordning\r\nhan menar. Var det den ordning som rådde före\r\n1991, eller vill Sten Östlund backa tillbaka till 1935?\r\nDet vore intressant att veta vad han menar med\r\n''den gamla ordningen''.</pre><pre>Uthyrningen av arbetskraft legaliserades 1991 -- det\r\nvar hög tid för det. Det finns inget skäl för att ha\r\nverksamhet som kriminaliseras därför att den\r\ninnebär vissa smärre problem. Att verksamheten\r\nfyller ett behov har framkommit, genom att\r\nmyndigheter och domstolar men också\r\nfackföreningar, och för övrigt också riksdagen, har\r\nanlitat skrivbyråer. Det blir så småningom ett\r\nbesvärande hyckleri, att å ena sidan förbjuda en\r\nverksamhet och å andra sidan själv nyttiggöra sig av\r\nden i arbetsmässigt svåra lägen.</pre><pre>Som jag nämnde ändrades lagen 1991, men den\r\ninnehöll oerhört många restriktioner för\r\nuthyrningsverksamhet. Socialdemokraterna i\r\narbetsmarknadsutskottet skärpte faktiskt\r\nkrångligheterna gentemot vad den egna regeringen\r\nhade föreslagit. Det gällde tidsgränser och\r\nbyråkratisk behovsprövning visavi inhyrare, för att\r\nnämna ett par aktuella exempel. Det finns skäl att\r\nlätta på de här restriktionerna, och det är vad som\r\nnu sker, genom det förslag som utskottet har\r\nförordat. Utskottet ställer sig alltså bakom\r\nregeringens förslag. Vår åsikt är att man inte i\r\nonödan skall ställa upp hinder för privat\r\nföretagsamhet.</pre><pre>Socialdemokraterna och Vänsterpartiet tycks ha en\r\nannan uppfattning. De vill begränsa möjligheterna\r\ntill uthyrning av arbetskraft utan att egentligen ha\r\nbelägg för att det skulle ställa till stora problem.\r\nVår hållning är att seriös verksamhet inte skall\r\nförhindras. Det är oseriös verksamhet som skall\r\nstoppas, och det görs genom de regler i\r\nlagstiftningen som är avsedda för det ändamålet.</pre><pre>Vidare anser utskottsmajoriteten att det är\r\nangeläget med en utvärdering av den avreglering\r\nsom vi här tillstyrker och att den kan komma till\r\nstånd om ett par år. Den borde även innefatta\r\nuthyrningen, då man vet litet mer om hur det hela\r\nfungerar i praktiken och man slutgiltigt får ta\r\nställning till eventuella justeringar i lagstiftningen.</pre><pre>De som är mot en avreglering och som vill hålla fast\r\nvid monopolet har framfört att regeringen och de\r\npartier som står bakom den gör denna avreglering\r\nav ideologiska skäl. Sten Östlunds inlägg här var ett\r\nlevande bevis på det. Till det kan jag säga, herr\r\ntalman, att det närmast är de som är emot en\r\navreglering som uteslutande styrs av ideologiska\r\nskäl. I utskottsmajoriteten har vi försökt att se detta\r\nhögst pragmatiskt, att se till det som är nyttigt och\r\nbra för parterna på arbetsmarknaden och hela\r\narbetsmarknadens funktionssätt. Det är skälet till\r\natt vi föreslår denna förändring, men om man\r\nmenar att vi styrs av ideologi, så à la bonheure.</pre><pre>Sten Östlund sade också att han visste var\r\nregeringen hade hämtat sin inspiration. Jag\r\nbetvivlar inte det. Men för oss politiker gäller det\r\natt göra denna avvägning mellan skilda intressen,\r\npå en rad områden, och det gäller att hitta en rimlig\r\nbalanspunkt.</pre><pre>Det är för övrigt också betecknande att de som\r\nmöjligen skulle kunna känna sig hotade, dvs. de\r\nsom jobbar inom arbetsförmedlingarna och\r\nlänsarbetsnämnderna, överraskande nog har varit\r\nmycket positiva. Många av dem som är verksamma\r\ni den statliga arbetsförmedlingen ser avregleringen\r\nsom ett tillfälle att visa att den offentliga\r\nförmedlingen verkligen har en funktion att fylla.\r\nMånga säger att de vill ta det som en utmaning och\r\nmenar att avregleringen stimulerar dem att bli ännu\r\nbättre.</pre><pre>Privat arbetsförmedling kommer aldrig att kunna\r\nersätta den offentliga -- det är inte heller meningen.\r\nPrivat arbetsförmedling skall finnas för att\r\nmångfald och valfrihet för individen skall öka också\r\npå det här området. Med den offentliga\r\narbetsförmedlingen kompletterad med privata\r\ninitiativ, kan vi få en bättre och effektivare\r\nförmedling av arbetsplatser. Det är nödvändigt i\r\nallmänhet, men det är i rådande\r\narbetsmarknadsläge synnerligen angeläget att\r\ndenna reform äntligen kommer till stånd.</pre><pre>Jag vill därför, herr talman, yrka bifall till utskottets\r\nhemställan och avslag på de reservationer som har\r\nfogats till betänkandet.</pre><pre>Anf. 138  STEN ÖSTLUND (s) replik:</pre><pre>Herr talman! Elver Jonsson tar årtal på 30-talet och\r\nföre 1991 till hjälp och rör ihop det så att det är svårt\r\natt veta var han är i debatten. Jag kan bara\r\nklarlägga att vi med den lag som vi antog 1991\r\nordnade upp mycket av det som Elver Jonsson har\r\ntalat om. Det finns alltså inte i dag några hinder för\r\nseriös uthyrningsverksamhet, exempelvis med\r\nkontorsföretag, när det gäller att komma till rätta\r\nmed arbetstoppar.</pre><pre>Vad som nu föreslås är att dammluckorna skall\r\nöppnas, som jag sade i mitt anförande. Det blir fritt\r\nfram att hyra ut arbetskraft hur länge som helst --\r\ndet finns inga regler för det. Det blir fritt fram att\r\nanställa i uthyrningsföretagen, med tillfälliga\r\nanställningar, provanställningar m.m. När lagen\r\nhar genomförts får vi väl snart någon rapport om att\r\nman hyr ut ungdomspraktikanterna också -- det\r\nskulle inte förvåna mig.</pre><pre>Sedan avskaffar man alla kontrollfunktioner. Jag\r\nskall tillstå att de inte har fungerat särskilt väl på\r\nArbetsmarknadsverket, men de har ändå funnits.\r\nVisst skall vi ha kontroll, säger Elver Jonsson. Men\r\nhur? Arbetsrättskommittén -- som jag inte fordrar\r\natt Elver Jonsson skall gå in på i dag -- föreslår\r\ndessutom att fackens vetorätt skall avskaffas.</pre><pre>Jag kan berätta för Elver Jonsson och de borgerliga\r\nledamöterna här i kammaren hur det gick till inom\r\nden bransch som jag kommer från, innan\r\nmedbestämmandelagens vetorättsregler kom och vi\r\nfick sanera marknaden. Det har jag för övrigt\r\nberättat om flera gånger i denna kammare. Det var\r\ninga vackra vyer, och det var långt ifrån seriös\r\nverksamhet som en hel del av de företag som\r\nhärjade i den branschen då höll på med.</pre><pre>Det har talats om ideologiska skäl för\r\navregleringen. Elver Jonsson säger att vi är\r\npragmatiska. Jag vill bara hänvisa till texten i\r\nproposition 1991/92:50, som jag vill minnas var\r\nsmåföretagspropositionen. Där finns de punkter\r\nsom jag har redovisat i mitt anförande, dvs. att\r\navskaffa arbetsförmedlingsmonopolet, ta bort\r\nförbudet mot blockad av egenföretagare, riva upp\r\nmedbestämmandelagen osv. Nog har detta en\r\nmycket märklig anknytning till det program som\r\nvar och en av oss i arbetsmarknadsutskottet har fått\r\noss tillställt, som heter Marknad och mångfald,\r\nutgivet av SAF.</pre><pre>Anf. 139  ELVER JONSSON (fp) replik:</pre><pre>Herr talman! Sten Östlund glider in på\r\nArbetsrättskommitténs arbete, men det är alltför\r\ntidigt att avge ett omdöme om det -- ett\r\ndelbetänkande på nästan 1 000 sidor, med ett halvt\r\nhundratal reservationer, där åsikterna spretar likt\r\nen solfjäder. Jag tror att vi skall lugna oss tills det\r\nligger ett förslag på riksdagens bord innan vi\r\nbetygsätter det politiska ställningstagandet.</pre><pre>Det är klädsamt att Sten Östlund säger att den\r\ngamla lagen inte bara var bra. Om jag uppfattade\r\ndet rätt, var det väl 1935 års lag som avsågs.\r\nSocialdemokraterna och Sten Östlund menar att\r\ndet som man beslöt 1991 borde få gälla även i\r\nfortsättningen, därför att det var lösningen.\r\nProblemet var ju att den förändringen -- det vore en\r\növerdrift att säga att det var en reform -- medförde\r\nen rad krångliga regler. Jag menar att det är ganska\r\nrimligt att lätta på dem.</pre><pre>Sten Östlund är bekymrad för att\r\nkontrollfunktionen inte finns. Den har en annan\r\nform. Det är helt riktigt. Men det lyder under\r\nstraffrätt att bryta mot regler. Om det här fungerar\r\nväl eller inte är väl ingen förmögen att säga i förväg.\r\nDet får den utvärdering som utskottet har förordat\r\nge svar på. Den kan vi inte inhämta vare sig i dag\r\neller detta år. Verksamheten bör väl rulla över en\r\nperiod.</pre><pre>Jag tror att vi faktiskt fyller ett stort och länge närt\r\nbehov, nämligen att få en smidigare och bättre\r\nhantering av de arbetssökandes önskemål. Jag kan\r\npå ett sätt bli litet retorisk och instämma med Sten\r\nÖstlund i det han sade i sitt första inlägg. Inget är\r\nså bra att det inte kan bli bättre. Det vill jag\r\ninstämma i. Jag menar att det här sker en varsam\r\nreformering, men nog så offensiv att den kan bli\r\nframgångsrik.</pre><pre>Anf. 140  STEN ÖSTLUND (s) replik:</pre><pre>Herr talman! Det kan kanske tyckas, Elver\r\nJonsson, att det är väl tidigt att diskutera\r\nArbetsrättskommitténs förslag. Men med\r\nutgångspunkt från proposition nr 51, hösten 1991,\r\när det bara att konstatera att den borgerliga\r\nmajoriteten tar beslut efter beslut i kammaren\r\nenligt den strategi som redovisades i den\r\npropositionen.</pre><pre>Den diskussion vi har i dag, som skall följas av\r\nbeslut, är en klart redovisad punkt i det\r\nprogrammet. Med den utgångspunkten finns det all\r\nanledning för mig att utgå ifrån att nästa steg som\r\nden borgerliga regeringen kommer att ta är att\r\nockså genomföra Arbetsrättskommitténs förslag.\r\nDet finns också strategiskt beskrivet i den här\r\npropositionen. Därför skall detta med i den här\r\ndebatten. Vi kommer i vart fall inte att låta oss\r\ntystas på den punkten.</pre><pre>Sedan säger Elver Jonsson att 1991 års lag har\r\nkrångliga regler. Det har man inte utvärderat. Den\r\nlag som vi fattade beslut om 1991 har i praktiken\r\nbara gällt ett år. Någon analys av hur den har\r\nfungerat har inte kommit fram och inte redovisats.</pre><pre>Krångliga regler. Ja, för vissa arbetsgivare kommer\r\ndet alltid att vara krångliga regler så länge de inte\r\nfritt kan anta och avskeda de anställda. Det är den\r\nyttersta gränsen där krångliga regler upphör på\r\narbetsmarknaden, Elver Jonsson. Den ordningen\r\ntycker jag inte att vi skall ha. Men åt det hållet är vi\r\npå väg.</pre><pre>Det är straff på att bryta mot lagen, säger Elver\r\nJonsson. Ja, det är det. Det finns straffrättsliga\r\nsanktioner i den här lagen. Men vem skall följa upp\r\ndet? Vem kommer att anklaga en arbetsgivare när\r\nfacket har fråntagits förhandlingsrätten och\r\nvetorätten, när inte någon lokal arbetsförmedling,\r\nlänsarbetsnämnd eller AMS längre är\r\ntillsynsmyndighet, inte har med detta att göra, när\r\ningen åklagare och ingen domare har denna\r\nuppgift? Vem skall följa upp detta? Om det blir en\r\nanmälan mot en arbetsgivare, att han misstänks för\r\natt inte ha anmält exempelvis lediga platser till den\r\noffentliga arbetsförmedlingen, tror Elver Jonsson\r\natt åklagarna då kommer att ha särskilt mycket tid\r\növer att lägga ner på förundersökningar av sådana\r\nhändelser? Det är parterna på arbetsmarknaden\r\nsom har burit det här ansvaret och som i hög grad\r\nhar sett till att det har fungerat, just genom\r\nmedbestämmandelagen. Nu börjar man riva bort\r\ndetta. Det har också att göra med den lag vi\r\ndiskuterar i dag.</pre><pre>Anf. 141  ELVER JONSSON (fp) replik:</pre><pre>Herr talman! Jag vill bara säga en gång till att jag\r\ntycker Sten Östlund målar på väggen i långt\r\nskarpare färger än det finns grund för.</pre><pre>Jag vill ändå påstå att 1991 års lag blev krångligare\r\nän vad åtminstone nuvarande regeringspartier\r\ntyckte var acceptabelt och, det har jag påmint om\r\nförr i denna kammare, den blev krångligare än vad\r\nden socialdemokratiska regeringen tänkte sig. Sten\r\nÖstlund medverkade i utskottet, med en\r\nsocialistisk majoritet som stöd, till att den just blev\r\nbesvärligare och mer kringgärdad än vad både den\r\ndåvarande oppositionen och den dåvarande\r\nsocialdemokratiska regeringen hade tänkt sig.\r\nDetta är ändå något att fundera på.</pre><pre>Det är väl att ta i att säga att vi nu ser framför oss ett\r\narbetsliv där man fritt kan anta och avskeda. Sten\r\nÖstlund talade i de termerna. Jag får säga att jag\r\ninte tänker medverka i någon sådan lagstiftning.\r\nDet får bli krafter på annat håll som stöder det.</pre><pre>Vem kommer att beivra övergrepp? Det kommer\r\natt ske på många håll. Det är klart att det kan vara\r\nså att man i rättsmaskineriet inte har vare sig\r\nkunskap eller tillräcklig kompetens. Det finns\r\nanledning att hysa ett visst tvivel. Jag vill medge\r\ndet. Men det är klart att parterna inte skall lägga\r\nned sin verksamhet. Det finns inget lagstöd för att\r\ndet skall ske. Det vore fel att mena att man har den\r\nambitionen.</pre><pre>Jag menar att det som riksdagen kan luta sig mot är\r\natt vi också kommer att besluta om en utvärdering,\r\nsom kommer att sättas i gång parallellt, men som\r\nframför allt kommer att ske inom ett par tre år. Då\r\nfår vi här i kammaren, om Sten Östlund och jag\r\nfortfarande är företrädare i sådana här uppdrag, se\r\nvad erfarenheten ger vid handen.</pre><pre>Skulle nuvarande lagstiftning vara otillräcklig är jag\r\nför min del beredd att diskutera justeringar. Men\r\nhuvudgreppet är det viktiga, att vi får en smidigare\r\nordning när det gäller att hjälpa människor att\r\nskaffa ett arbete som de själva trivs med och\r\nbehöver och som är till nytta för hela samhället.\r\nDet är därför som jag en gång till yrkar bifall till\r\nutskottets hemställan.</pre><pre>Anf. 142  GÖRAN LINDBLAD (m):</pre><pre>Herr talman! Dagens debatt är i hög grad en\r\nideologisk debatt. Socialdemokraterna och\r\nvänstern gör ett stort nummer av att regeringen av\r\nuteslutande ideologiska skäl skulle vilja avskaffa\r\narbetsförmedlingsmonopolet.</pre><pre>Ja, Sten Östlund och Hans Andersson om han hade\r\nvarit närvarande i kammaren, frågan är ideologisk\r\ni så måtto att vi, och då menar jag speciellt vi\r\nmoderater, sätter den enskilda människan i\r\ncentrum. Vi värnar valfrihet, variation och\r\nvidareutveckling.</pre><pre>Socialdemokraterna och vänstern verkar i stället\r\nvara för en ideologi där man betraktar de enskilda\r\nindividerna som delar av ett kollektiv. Det är lätt att\r\ndra parallellen till djurflocken, där ranglåga\r\nindivider viftar försiktigt med sänkt svans inför\r\nranghöga ledardjur.</pre><pre>Herr talman! Till skillnad från vad mina\r\nmotståndare hävdar är avskaffandet av\r\narbetsförmedlingsmonopolet för oss ej främst en\r\nideologisk fråga utan ett resultat av praktisk,\r\npragmatisk politisk planering. Avsikten är att ge\r\nmöjlighet till en ökad specialisering och en större\r\nvalfrihet vad gäller platsförmedling. Det är orimligt\r\natt anta, eller ens begära, att den offentliga\r\narbetsförmedlingen alltid skulle vara lika skicklig\r\npå att förmedla styckmästare som på att förmedla\r\nobducenter, trots att båda i och för sig måste vara\r\nflinka med kniven.</pre><pre>I själva verket har de i kammaren representerade\r\nvänsterpartierna främst ideologiska\r\nbevekelsegrunder för att bevara ett föråldrat\r\nsystem, där man vill fortsätta att ge fack och\r\npolitiker onödigt mycket makt och inflytande. Man\r\nfrågar inte främst efter vad som är bra för den\r\nenskilde arbetssökanden utan ser i stället till vad\r\nsom är bäst för fack och politiker -- detta i avsikt att\r\ncementera befintliga maktstrukturer.</pre><pre>Herr talman! Vi behöver inte resa till mer exotiska\r\nplatser än Storbritannien eller Danmark för att\r\nerfara att fristående privata, eller för den delen\r\nockså fackliga, arbetsförmedlingar på ett\r\nutomordentligt sätt kompletterar dessa länders\r\noffentliga arbetsförmedling.</pre><pre>Danskarna slösade inte ens skattepengar på att\r\nutreda frågan utan fattade beslutet direkt. I Sverige\r\nmedför den politiska beslutsimpotensen ofta långa\r\noch onödiga utredningar. Här kunde vi ha varit litet\r\nsnabbare.</pre><pre>Arbetsförmedlingen kommer även i framtiden att\r\nutgöra själva marknadsplatsen. Jag förutsätter att\r\nden offentliga förmedlingen här liksom i utlandet\r\nkommer att samarbeta med de privata.</pre><pre>Herr talman! Mina motdebattörer hyser en\r\nogrundad rädsla för att bestämmelserna om\r\nuthyrning av arbetskraft liberaliseras. Risken att\r\nföretag skulle avstå från att anställa är naturligtvis\r\nförsumbar, eftersom kostnaderna i form av hyra när\r\nman hyr in arbetskraft vida överstiger en eventuell\r\nlönekostnad.</pre><pre>Herr talman! Jag skulle för egen del vilja gå längre\r\nän vad som föreslås i propositionen och av\r\nutskottet. Jag anser att även förbudet att ta betalt\r\nav arbetssökande borde avskaffas. Förbudet är\r\nonödigt, eftersom parterna är överens om att\r\navgifter i normalfallet ej skall belasta den sökande.\r\nDet finns ej heller några principiella hinder, så\r\nlänge ingen oskäligt utnyttjar någon sökandes\r\nunderläge.</pre><pre>Vidare borde den tomma bestämmelsen om\r\nobligatorisk platsanmälan avskaffas. Dels är det\r\nprincipiellt tveksamt att ha lagbestämmelser som\r\nsaknar straffrättslig sanktion vid överträdelse, dels\r\nfyller platsanmälan en mycket liten praktisk\r\nfunktion. Detta visar inte minst siffror som AMS\r\npresenterar över hur och när arbete förmedlas.</pre><pre>Herr talman! Jag vill här uppmana de i kammaren\r\nrepresenterade vänsterpartierna att bli litet\r\nmoderna och överge de gamla nattståndna\r\nkollektiva planekonomiska modellerna. Jag\r\nföreträder ett konservativt parti. Vi moderater tar\r\ntill vara gjorda erfarenheter för att på ett effektivt\r\noch varsamt sätt förnya samhället och placera den\r\nlilla enskilda människan i centrum. Mina\r\nmotståndare på vänsterkanten är i sitt värnande om\r\ndet bestående närmast att betrakta som rent\r\nreaktionära. Riksdagen har nu möjlighet att ta ett\r\nlitet, men betydelsefullt, steg på vägen bort från det\r\nkollektivistiska, korporativistiska samhället.</pre><pre>Avslutningsvis, herr talman, yrkar jag bifall till\r\narbetsmarknadsutskottets hemställan i betänkande\r\nAU16.</pre><pre>Anf. 143  STEN ÖSTLUND (s):</pre><pre>Herr talman! Göran Lindblad, som deltar i\r\ndebatten i stället för Sonja Rembo med vilken jag\r\nhar haft många dueller i denna kammare, försöker\r\nframställa Moderaterna som varande de som lägger\r\nfram varsamma förslag till förändringar på\r\narbetsmarknaden. Det var att ta i, Göran Lindblad.\r\nÄr det någon som har lagt fram förslag rörande\r\narbetsmarknad, arbetsmarknadspolitik och\r\narbetsrättslig lagstiftning som har betytt att man har\r\nvelat riva upp rubbet så att säga, så är det\r\nModeraterna. Det är inte varsamt, och det är inte\r\nomtanke om de anställda och människorna i\r\nföretagen.</pre><pre>Jag tror inte ens att särskilt många företagare -- jag\r\nträffar också jag många företagare genom min\r\nverksamhet och genom de uppdrag som jag har --\r\nvill återvända till den avreglering och den laglöshet,\r\nskulle jag kanske kunna kalla det för, på\r\narbetsmarknaden som det skulle innebära om man\r\nskulle följa Moderaternas förslag när det gäller\r\nlagstiftningen på arbetsmarknaden. Det gäller\r\nockså arbetsförmedlingar, uthyrning av arbetskraft\r\noch arbetsrättslig lagstiftning i övrigt.</pre><pre>Engelska och danska förmedlingar hänvisar Göran\r\nLindblad till. Han säger att man har dragit nytta av\r\nerfarenheter. Men studera det, Göran Lindblad.\r\nDet är så som jag sade i mitt anförande: 15 % färre\r\nfast anställda, 15 % fler i tillfälliga anställningar och\r\ni s.k. självanställningar utan någon som helst\r\ntrygghet på arbetsmarknaden. Det är resultatet av\r\nThatchers politik i England.</pre><pre>Det finns mycket strikta regler i England för hur\r\nprivata arbetsförmedlingar får drivas. Göran\r\nLindblad är dess värre inte kvar i utskottet, men\r\nhan kanske kommer dit senare och vid något\r\nstudiebesök kan ta del av detta. Det är som sagt\r\nmycket strikta regler och mycket sträng lagstiftning\r\nför arbetsförmedlingarnas verksamhet.</pre><pre>Danskarna har knappast vår\r\narbetsmarknadspolitik. Vi behöver vår\r\narbetsförmedlingslag. Vi behöver våra regler på\r\nden svenska arbetsmarknaden för att kunna föra\r\nden arbetsmarknadspolitik som vi i övrigt har varit\r\nganska överens om, även om vi naturligtvis är\r\noeniga i vissa delar och anser särskilt att det skulle\r\nkunna göras mer för att sätta arbetslösa i arbete.</pre><pre>Anf. 144  GÖRAN LINDBLAD (m):</pre><pre>Herr talman! Sten Östlund kanske inte riktigt\r\nlyssnade på mig. Jag sade nämligen att vi\r\nkonservativa är för varsamma ändringar där man\r\ntar till vara gjorda erfarenheter. Förändringarna\r\nskall alltså vara till gagn för den lilla människan. Jag\r\när alldeles övertygad om att även en del mycket\r\nlångtgående och radikala förslag ibland kan vara\r\nvarsamma och till gagn för den enskilda människan.\r\nI det här fallet har vi en förstelnad konstruktion på\r\narbetsmarknaden som varken gynnar arbetstagare\r\neller företagare. Det finns många saker som\r\nbehöver radikalt förändras. I dag diskuterar vi\r\nförmedlingsmonopolet. Där är det alldeles\r\nuppenbart så att det nu blir ett litet, dock viktigt,\r\nsteg på vägen mot en bättre fungerande\r\narbetsmarknad.</pre><pre>När det gäller den fria företagsamheten i\r\nStorbritannien har jag inte detaljstuderat\r\nförhållandena. Jag är dock övertygad om att en hel\r\ndel av de 15 % som Sten Östlund talar om avser\r\npersoner som vid det nya avregleringssystemet\r\nsjälva har valt att bli egenföretagre som bedriver\r\negen verksamhet och som inte alls på grund av\r\ntvång har fått ge sig ut i någonting som de inte är\r\nintresserade av.</pre><pre>Sten Östlund underskattar människors\r\ninitiativkraft och vilja att själva styra sina liv.</pre><pre>Anf. 145  STEN ÖSTLUND (s):</pre><pre>Herr talman! Göran Lindblad säger att\r\nModeraterna tänker på de små människorna. Han\r\nfår faktiskt bestämma sig vare sig det är varsamt\r\neller radikalt han vill gå fram. Jag tycker att det är\r\nganska radikalt, inte radikalt ur moderat synpunkt\r\nsett, skulle jag t.o.m. vilja säga, med tanke på de\r\nförslag som moderaterna har på detta område.</pre><pre>I övrigt tackar jag för debatten. Jag tror att även det\r\nsom Göran Lindblad har tillfört protokollet\r\nkommer att vara till nytta i den fortsatta\r\ndiskussionen, som vi självfallet skall ha om såväl\r\narbetsförmedlingsmonopol, inhyrning av\r\narbetskraft som den arbetsrättsliga lagstiftningen.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>11 §  Ändringar i lagen om radiosändningar av\r\nfinländska televisionsprogram</pre><pre>Föredrogs</pre><pre>konstitutionsutskottets betänkande</pre><pre>1992/93:KU34 Ändringar i lagen om\r\nradiosändningar av finländska televisionsprogram\r\n(prop. 1992/93:235).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 26 maj.)</pre><pre>12 §  Offentlig upphandling</pre><pre>Föredrogs</pre><pre>finansutskottets betänkande</pre><pre>1992/93:FiU24 Offentlig upphandling (prop.\r\n1992/93:100 delvis och 1992/93:209).</pre><pre>Anf. 146  ROLAND SUNDGREN (s):</pre><pre>Herr talman! Vi socialdemokrater har i en\r\nreservation tagit upp frågan om de\r\nkostnadsökningar som det obefintliga\r\nupphandlingsförfarandet av vissa kostnadsfria\r\nförbrukningsartiklar inom sjukvården kan leda till.</pre><pre>Det har sin grund i att Apoteksbolagets dotterbolag\r\nADA tar över som ensamleverantör av kostnadsfria\r\nförbrukningsartiklar i den öppna vården för äldre\r\noch handikappade. Därmed upphör all\r\nkonkurrens, och det sambruk mellan stat, landsting\r\noch kommun som initierats av Civildepartementet\r\nför att samutnyttja gemensamma resurser får\r\ndärmed inte någon effekt. Sådana samarbetsorgan\r\nsom bildats i vissa län får arbeta parallellt med\r\nApoteksbolaget, och genom att de inte kan nå\r\nnågra överenskommelser med Apoteksbolaget når\r\nman heller ingen effekt i form av lägre kostnader.\r\nI stället har kostnaderna ökat för att tillhandahålla\r\ndessa produkter.</pre><pre>Även utskottsmajoriteten, vars talesman blivit\r\nförhindrad att delta, har klart för sig att någon\r\nupphandling i enlighet med\r\nupphandlingsförordningen inte ägt rum och\r\nförutsätter att regeringen följer\r\nkostnadsutvecklingen noga på dessa produkter.</pre><pre>Från socialdemokratiskt håll är vi inte riktigt säkra\r\npå att det händer så mycket, om inte riksdagen ger\r\nregeringen till känna att man här måste vidta\r\nåtgärder, så att distributionen av kostnadsfria\r\nförbrukningsartiklar inom vården sker på ett sådant\r\nsätt att konkurrensen upprätthålls och\r\nsamdistribution möjliggörs.</pre><pre>Herr talman! Jag yrkar bifall till den\r\nsocialdemokratiska reservationen till\r\nfinansutskottets betänkande nr 24.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>13 §  Eurofima</pre><pre>Föredrogs</pre><pre>trafikutskottets betänkande</pre><pre>1992/93:TU36 Eurofima.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 26 maj.)</pre><pre>14 §  Bordläggning</pre><pre>Anmäldes och bordlades</pre><pre>Skrivelserna</pre><pre>1992/93:201 Redovisning för fördelningen av medel\r\nfrån Allmänna arvsfonden under budgetåret\r\n1991/92</pre><pre>1992/93:255 Inriktningen av det svenska\r\nmiljöarbetet inom EES och EG</pre><pre>15 § Anmälan om frågor</pre><pre>Anmäldes att följande frågor framställts</pre><pre>den 18 maj</pre><pre>1992/93:719 av Jan Jennehag (v) till\r\njordbruksministern om ett stärkt djurskydd:</pre><pre>Det finns en tilltagande oro för att uppställda och\r\nbeslutade mål beträffande djurskydd inte skall\r\nuppfyllas -- eller luckras upp.</pre><pre>T.ex. finns ingen officiell redovisning om hur\r\ndjurskyddsfrågor skall drivas i EG-\r\nförhandlingarna. Trots riksdagsbeslut 1985 och\r\n1988 finns fortfarade ingen märkning av kosmetika;\r\nom den testats i djurförsök eller inte. Kompetens-\r\noch målbeskrivningar för tillämpning av\r\ndjurskyddslagen i kommunerna är ofullständiga\r\n(2/3 av landets kommuner saknar\r\ndjurskyddsinspektör).</pre><pre>Vidare tillåter Sverige än i dag import av päls och\r\nskinn från länder där den ytterst plågsamma\r\nsaxfångsten/jakten är tillåten. Detta trots ett\r\nmassivt motstånd mot denna grymma metod i\r\nSverige.</pre><pre>Import av utrotningshotade ap-arter för djurförsök\r\nförekommer även -- t.o.m. för statliga\r\ninstitutioners räkning.</pre><pre>Vad avser regeringen att göra för att stärka\r\ndjurskyddet i nämnda fall?</pre><pre>1992/93:720 av Karl-Erik Persson (v) till\r\nnäringsministern om nedläggningen av stålverket i\r\nDegerfors:</pre><pre>Nedläggningen av stålverket i Degerfors innebär\r\natt 380 personer mister sina arbeten.</pre><pre>Jag vill därför fråga näringsministern:</pre><pre>Vad avser regeringen vidta för åtgärder med\r\nanledningen av detta?</pre><pre>1992/93:721 av Eva Zetterberg (v) till\r\nkommunikationsministern om utveckling av\r\nkollektivtrafiken i Stockholmsregionen:</pre><pre>Vetenskapsakademin, Koncessionsnämnden för\r\nmiljöskydd och flera andra tunga instanser\r\nkonstaterar att nya motorvägar inte är försvarbara\r\nur vare sig ekonomisk eller ekologisk synvinkel.</pre><pre>Detta konstaterande gäller bl.a. Öresundsbron och\r\nMats Odells nya motorvägsnät mellan Stockholm--\r\nGöteborg--Malmö. Det gäller i synnerhet nya\r\nmotorvägar i storstadsregioner där det borde finnas\r\neffektiva kollektiva färdmedel och där skadorna av\r\nfler motorvägar är enorma och ofta irreparabla.</pre><pre>Kraven ökar nu för att ej bygga de extremt dyra och\r\nmiljöförstörande öster- och västerlederna i\r\nStorstockholm. I stället förespråkas att tillgängliga\r\nmedel satsas på avancerad framtidsinriktad\r\nkollektivtrafik. Kraven ligger i linje med\r\nregeringens ambition om att skapa ett\r\nkretsloppssamhälle.</pre><pre>Vad avser regeringen att göra för att gynna\r\nutvecklingen och utbyggnaden av\r\nkretsloppsanpassad kollektivtrafik i\r\nStockholmsregionen i stället för byggandet av de\r\nmiljö- och resursförstörande öster- och\r\nvästerlederna?</pre><pre>1992/93:722 av Eva Johansson (s) till\r\nkulturministern om svenskt medborgarskap för\r\neritreaner m.m.:</pre><pre>Om inga särskilda skäl talar emot det, är det möjligt\r\nför utländska medborgare att söka -- och få --\r\nsvenskt medborgarskap när man bott i Sverige i sju\r\når.</pre><pre>På senare tid har i flera fall personer med\r\neritreanskt ursprung, som uppfyller dessa krav,\r\nnekats svenskt medborgarskap. Motivet synes vara\r\natt de saknar pass eller andra identitetshandlingar\r\nsom godtas av de svenska myndigheterna.</pre><pre>Det har också inträffat att eritreaner som bor i\r\nSverige nekats andra resedokument. De hänvisas\r\nfortfarande till att ansöka om etiopiskt pass. För de\r\nenskilda personerna innebär detta stora svårigheter\r\natt resa.</pre><pre>Efter befrielsen har den provisoriska regeringen i\r\nEritrea utfärdat identitetskort för eritreanska\r\nmedborgare som bl.a. legat till grund för\r\nregistrering inför folkomröstningen. FN har i det\r\nsammanhanget inte haft några invändningar.</pre><pre>Mot bakgrund av detta vill jag fråga\r\ninvandrarministern följande:</pre><pre>Är invandrarministern beredd att vidta åtgärder\r\nsom undanröjer de påtalade hindren för eritreaner\r\natt få svenskt medborgarskap och resehandlingar\r\npå samma villkor som andra utländska\r\nmedborgare?</pre><pre>1992/93:723 av Eva Johansson (s) till\r\nkulturministern om asylsökande eritreaner:</pre><pre>I Sverige finns ett antal personer som under kriget\r\ni Eritrea sökte asyl här.</pre><pre>Sedan kriget är över och den politiska situationen i\r\nEritrea har stabiliserats, har de svenska\r\nmyndigheterna avslagit deras asylansökan.  Flera\r\nav dem har avvisats från Sverige, men tas inte emot\r\ni Eritrea på grund av att där saknas möjligheter att\r\nhysa dem. Landet tar emot ett mycket stort antal\r\nåtervändande flyktingar som levt i bl.a. Sudan\r\nunder kriget och kan i dagsläget inte klara fler.</pre><pre>De aktuella personerna lever i Sverige, utan egen\r\nekonomi, då dagsbidragen inte utgår och de inte\r\nkan få arbete. Deras situation är ohållbar.</pre><pre>Jag vill fråga invandrarministern följande:</pre><pre>Är invandrarministern beredd att agera för att hitta\r\nen acceptabel lösning för de asylsökande\r\neritreanerna?</pre><pre>1992/93:724 av Eva Johansson (s) till statsrådet Alf\r\nSvensson om biståndet till Eritrea:</pre><pre>I budgetpropositionen sägs att ett framtida bistånd\r\ntill Eritrea är under beredning. Regeringen säger\r\nsig vilja avvakta folkomröstningen om landets\r\nformella status innan ett mer långsiktigt\r\nbiståndssamarbete inleds. Riksdagen har i sitt\r\nbeslut understrukit vikten av att det svenska\r\nbiståndet snarast möjligt skall anta mera långsiktiga\r\nformer.</pre><pre>Nu har folkomröstningen hållits och resulterat i ett\r\nmycket klart ja till självständighet. Det finns\r\nsåledes inga frågetecken kvar om Eritreas framtida\r\nstatus. Den eritreanska regeringen förefaller också\r\nha ett mycket stort folkligt stöd för sina strävanden\r\natt återuppbygga landet efter kriget.</pre><pre>För att klara det arbetet inom rimlig tid, behöver\r\nEritrea ett långsiktigt och omfattande\r\ninternationellt stöd.</pre><pre>Med anledning av ovanstående vill jag fråga\r\nbiståndsministern följande:</pre><pre>Är biståndsministern beredd att snabbt verka för\r\natt det svenska biståndet till Eritrea kan anta mera\r\nlångsiktiga former?</pre><pre>1992/93:725 av Ingela Mårtensson (fp) till\r\nstatsrådet Bo Könberg om resolution om\r\nkärnvapens effekter på hälsa och miljö:</pre><pre>Just nu pågår WHO:s 46:e ''World Health\r\nAssembly'' i Genève. En av resolutionerna handlar\r\nom kärnvapens effekter på hälsa och miljö. I denna\r\nföreslås att internationella domstolen i Haag skall\r\nyttra sig om huruvida användande av kärnvapen är\r\nett brott mot internationell lag. Sverige valde att\r\ninte bifalla resolutionen.</pre><pre>Mot denna bakgrund vill jag fråga\r\nsjukvårdsministern:</pre><pre>Varför biföll Sverige inte resolutionen om\r\neffekterna av kärnvapen?</pre><pre>1992/93:726 av Birger Andersson (c) till\r\nkommunikationsministern om företagsskyltning\r\nvid vägar:</pre><pre>Regering och riksdag försöker stimulera till ökad\r\nföretagsamhet i hela vårt land. Många bosatta på\r\nlandsbygden har lyckats förverkliga sina idéer och\r\nstartat företag inom olika nischer. Ofta ligger\r\nverksamheten inte direkt vid allmän väg, men det\r\när ofta nödvändigt att vid den allmänna vägen\r\nkunna via skyltar presentera sin verksamhet för att\r\nfå fart på försäljningen. Det har emellertid på\r\nmånga håll uppstått svårigheter att kunna ''skylta''\r\nsin verksamhet på ett effektivt sätt.\r\nVäghållningsmyndigheterna har varit restriktiva i\r\nsina bedömningar. Dessutom varierar tydligen\r\nbedömningen mellan olika väghållare.</pre><pre>Är kommunikationsministern beredd att verka för\r\natt bestämmelserna tillämpas mera enhetligt och\r\ngeneröst för att underlätta för småföretagsamheten\r\npå landsbygden?</pre><pre>den 19 maj</pre><pre>1992/93:727 av Ulla Orring (fp) till statsrådet Bo\r\nKönberg om transplantationer:</pre><pre>Varje år dör ca 90 000 personer i Sverige. Av dessa\r\nkan möjligen 250 komma i fråga för organdonation.\r\nBristen på organ för transplantation gör varje\r\nenskild donation mycket viktig. Det föreligger nu\r\nen oändligt lång och svår väntan hos dem som kan\r\nkomma i fråga om att få ett nytt organ. Oftast\r\nhandlar det om njurar. Men\r\ntransplantationskirurgin utvecklas och behov av\r\nandra organ växer. De flesta transplantationer\r\nlyckas väldigt bra, och självklart ser den sjuke fram\r\nemot en lyckad organdonation. Tyvärr har antalet\r\ndonatorer minskat under de senaste åren medan\r\nefterfrågan ökat.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder ämnar regeringen vidta för att öka\r\nantalet organdonatorer och annan omsorg för att\r\ndärmed ge vidgade livsmöjligheter för en grupp\r\nmänniskor med svåra sjukdomstillstånd?</pre><pre>1992/93:728 av Jan Jennehag (v) till statsrådet Ulf\r\nDinkelspiel om vapenexporttillstånd till Turkiet:</pre><pre>Turkiet är ett av de länder som inte får köpa svensk\r\nkrigsmateriel. Den 14 mars i år offentliggjorde\r\nSvenska freds- och skiljedomsföreningen uppgifter,\r\nenligt vilka sådan materiel till ett värde av 1,9\r\nmiljoner kronor hade exporterats till Turkiet under\r\n1992.</pre><pre>Krigsmaterielinspektionen (KMI) dementerade\r\nuppgifterna, och Sven Hirdman lät meddela att\r\ninga tillstånd för export till Turkiet hade givits.</pre><pre>Svenska freds- och skiljedomsföreningen hävdar\r\nemellertid att KMI och regeringen i maj 1992 givit\r\nexporttillstånd för reservdelar (optronik och\r\nelektronik) till Turkiet till ett värde av 1,9 miljoner\r\nkronor, och att ärendet hade varit föremål för\r\nfullständig beredning.</pre><pre>Med anledning av detta frågar jag\r\nutrikeshandelsministern:</pre><pre>-- Beviljades exporttillstånd för ovan nämnda\r\nleverans efter fullständig beredning?</pre><pre>1992/93:729 av Jan Jennehag (v) till statsrådet Ulf\r\nDinkelspiel om den s.k. krutaffären:</pre><pre>Den s.k. krutaffären synes vara något av ett\r\nmoment 22. På min fråga svarade\r\nutrikeshandelsministern den 17 november att\r\nfrågan om en rättshjälpsframställning till de tyska\r\nmyndigheterna var föremål för rättslig prövning i\r\nSverige, varför det inte ankom på regeringen att\r\nagera i ärendet.</pre><pre>Nu har Högsta domstolen avvisat riksåklagarens\r\nbegäran att få rättshjälp för att få tillgång till de\r\ndokument, som finns i den forna östtyska\r\nsäkerhetstjänsten Stasis arkiv rörande Bofors\r\nmisstänkta smuggling av krut och sprängämnen till\r\nIran via DDR. Enligt riksåklagaren är den enda\r\nutvägen att regeringen gör en diplomatisk\r\nframställan om hjälp från Tyskland.</pre><pre>Jag vill därför upprepa min fråga till\r\nutrikeshandelsministern:</pre><pre>-- Hur avser regeringen att agera för att Sverige\r\nskall få tillgång till alla DDR-handlingar som kan\r\nkasta ljus över krutaffärerna?</pre><pre>1992/93:730 av Gullan Lindblad (m) till\r\njustitieministern om spridning av\r\nbarnpornografiska alster:</pre><pre>I massmedia har kommit flera rapporter om att\r\nmänniskor står i kö vid Stockholms tingsrätt för att\r\nerhålla exemplar av filmer med barnpornografiskt\r\ninnehåll.</pre><pre>Man vill inte tro sina öron när radion i dag har\r\nmeddelat att tingsrätten tagit polisen till hjälp för\r\natt så snabbt som möjligt kunna expediera de\r\nmassor av beställningar som gjorts.</pre><pre>Att barn i Sverige skall kunna utsättas för något\r\ndylikt är mer än varje vettig människa kan\r\nföreställa sig.</pre><pre>Jag vill därför fråga justitieministern:</pre><pre>Vad ämnar justitieministern göra för att förhindra\r\natt barnpornografiska alster kan spridas på detta\r\nsätt?</pre><pre>16 §  Kammaren åtskildes kl. 17.20.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 26 (delvis),</pre><pre>av förste vice talmannen därefter t.o.m. 6 § anf. 74\r\n(delvis),</pre><pre>av andre vice talmannen därefter t.o.m. 9 § anf. 103\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}