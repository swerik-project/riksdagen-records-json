{"dokumentstatus":{"dokument":{"hangar_id":"2387634","dok_id":"GG0923","rm":"1992/93","beteckning":"23","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"23","slutnummer":"0","datum":"1992-11-13 00:00:00","systemdatum":"2005-10-27 13:52:15","publicerad":"1992-11-13 00:00:00","titel":"Riksdagens snabbprotokoll 1992/93:23 Fredagen den 13 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{A5A60101-4450-4E1B-8659-F4289136FBF1}","dokument_url_text":"http://data.riksdagen.se/dokument/GG0923/text","dokument_url_html":"http://data.riksdagen.se/dokument/GG0923","dokumentstatus_url_xml":"http://data.riksdagen.se/dokumentstatus/GG0923","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:23</div>\r\n<div class=\"sidhuvud_datum\">Fredagen den 13 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1992/93:4 om\r\noffentlighetsprincipen och EG-förhandlingarna</pre><pre>Anf. 1  Statsrådet ULF DINKELSPIEL (m):</pre><pre>Fru talman! Birgitta Hambraeus har i en\r\ninterpellation till justitieministern ställt ett antal\r\nfrågor om den svenska offentlighetsprincipen och\r\nEG-förhandlingarna. Arbetet inom regeringen är\r\nså fördelat att det är jag som skall svara på\r\ninterpellationen.</pre><pre>Låt mig först slå fast: Sveriges offentlighetsprincip\r\när unik. Och öppenheten är en omistlig del av\r\ndemokratin.</pre><pre>Vår offentlighetsprincip är inte förhandlingsbar. På\r\nsamma sätt är inte heller EG:s synsätt på detta\r\nområde något som kan bli föremål för\r\nförhandlingar i samband med ett medlemskap. De\r\nregler som gäller för institutionerna och\r\nbeslutsfattandet inom EG kan vi knappast påverka\r\nunder förhandlingarna.</pre><pre>Däremot skall vi själva eftersträva största möjliga\r\nöppenhet i förhandlingarna. Och som medlem i EG\r\nskall vi vara pådrivande när det gäller att\r\nåstadkomma ökad öppenhet i samarbetet. Jag har\r\nredan tidigare här i riksdagen redovisat min\r\ninställning i dessa frågor.</pre><pre>Liksom när det gäller vissa andra\r\ngrundlagsskyddade fri- och rättigheter är vår\r\noffentlighetsprincip inte utan undantag, men dessa\r\nundantag är noga reglerade. Olika hänsyn gör att\r\nen avvägning ibland måste göras mellan intresset av\r\noffentlighet och berättigade intressen av sekretess.\r\nIntegritetsskydd, affärshemligheter och\r\ninternationella förhandlingar (utrikessekretess)\r\nkan -- för att ta några exempel -- medföra\r\ninskränkningar i offentlighetsprincipen. Sådana\r\nfrågor aktualiseras naturligvis även i samarbetet\r\nmed EG. Många av dessa frågor behandlas också\r\nför närvarande av två utredningar, nämligen\r\nGrundlagsutredningen inför EG och\r\nDatalagsutredningen.</pre><pre>Det ligger i sakens natur att ju fler områden som\r\nomfattas av internationellt samarbete i olika\r\nhänseenden, desto mer kan detta medföra ökad\r\ntillämpning av sekretess, särskilt utrikessekretess.\r\nMen detta kan motverkas genom att vi verkar för\r\nökad öppenhet. Det finns också klara tecken på att\r\nEG rör sig i riktning mot en ökad öppenhet. Jag\r\nskall återkomma till detta.</pre><pre>Men nu till de av Birgitta Hambraeus ställda,\r\nkonkreta frågorna. Jag vill först ta upp den fråga\r\nsom knyter an till EES-förhandlingarna. Birgitta\r\nHambraeus påpekar att myndigheternas\r\nsynpunkter på hur avtalet skulle påverka deras\r\narbetsområden hemligstämplades eftersom\r\nförhandlingarna pågick, att det fanns många\r\nkritiska synpunkter och redovisningar av problem\r\nmed EES i detta material och att materialet\r\nveterligen fortfarande är hemligstämplat. -- Birgitta\r\nHambraeus ställer mot den bakgrunden frågan om\r\nregeringen nu ämnar lyfta hemligstämpeln på alla\r\nEES-handlingar.</pre><pre>På detta vill jag svara följande. Det är riktigt att det\r\nmaterial som Birgitta Hambraeus åsyftar i stor\r\nutsträckning inte lämnades ut under\r\nförhandlingarna eftersom det oftast var fråga om\r\narbetsmaterial i samband med EES-\r\nförhandlingarna. Sådant material utgör inte\r\nallmänna handlingar i tryckfrihetsförordningens\r\nmening -- och detta oavsett om det rör sig om\r\ninternationella förhandlingar eller ej. Frågan om\r\nundantag från offentlighetsprincipen har därför\r\ninte varit aktuell.</pre><pre>Jag vill emellertid framhålla att EES-avtalets\r\nhantering -- om man jämför med den vanliga\r\ngången i samband med förhandlingar och\r\nberedning av internationella avtal som Sverige\r\nansluter sig till -- har präglats av en unik öppenhet\r\nbl.a. genom den breda beredningsorganisation som\r\nregeringen tillsatte redan på ett mycket tidigt\r\nstadium, genom de återkommande\r\nredovisningarna inför riksdagen och genom det\r\nmaterial som publicerades i form av s.k.\r\ngrönböcker.</pre><pre>Förhandlingarna om EES-avtalet sådant det\r\nundertecknades den 2 maj i år är nu avslutade och\r\nregeringen har överlämnat avtalet till riksdagen för\r\ngodkännande. Av propositionen i ärendet framgår\r\nförhandlingarnas gång och resultatet av dessa.\r\nÄven i remissyttrandena om avtalet behandlas\r\nolika förhandlingsfrågor.</pre><pre>Som Birgitta Hambraeus ju påpekar förvaras en\r\nmångfald handlingar som rör EES-förhandlingarna\r\nhos olika myndigheter som varit verksamma i\r\nförhandlingarna. I den mån dessa handlingar utgör\r\nallmänna handlingar i tryckfrihetsförordningens\r\nmening skall en begäran om utlämnande bedömas i\r\nvarje enskilt fall utifrån sekretesslagens\r\nbestämmelser och av var och en av de myndigheter\r\nsom förvarar en handling.</pre><pre>Att en hemligstämpel åsatts vissa handlingar\r\ninnebär inte att handlingarna därigenom blivit\r\nhemliga, endast att handläggande tjänsteman -- vid\r\nen preliminär bedömning -- ansett att vissa\r\nuppgifter vid den tidpunkten borde vara\r\nsekretesskyddade och utmärkt detta genom en\r\nhemligstämpel. En regelrätt sekretessbedömning\r\nsker -- som jag nyss framhållit -- i varje enskilt fall\r\nnär en handling begärs utlämnad. Jag kan givetvis\r\ninte föregripa en sådan bedömning men -- som jag\r\nser det -- bör sådana handlingar i åtskilliga fall nu\r\nkunna lämnas ut.</pre><pre>Beträffande EG-förhandlingarna frågar Birgitta\r\nHambraeus om jag vill verka för att full offentlig\r\ninsyn kommer att tillåtas i\r\nmedlemskapsförhandlingarna med EG/EU när det\r\ngäller våra egna förhållanden och\r\nställningstaganden. Mot bakgrund av Birgitta\r\nHambraeus egna erfarenheter i fråga om att få ta\r\ndel av material kring EG-kommissionens yttrande\r\növer Sveriges medlemskapsansökan frågar hon\r\nockså om den svenska offentlighetsprincipen\r\nkommer att vara satt ur spel under hela\r\nförhandlingsperioden, om allmänheten enbart\r\nkommer att få tillgång till den information som\r\nregeringen väljer att offentliggöra och om det är\r\nEG som kräver att vi hemlighåller vilka\r\nförhållanden i vårt eget land som EG vill ha\r\ninformation om.</pre><pre>Här vill jag svara följande. Under EG-\r\nförhandlingarnas gång kommer formellt samma\r\nförhållanden som under EES-förhandlingarna att\r\nråda, dvs. internt material om\r\nförhandlingspositioner etc. är att betrakta som\r\narbetsmaterial i anslutning till ett pågående ärende.\r\nEmellertid innebär detta inte att den svenska\r\noffentlighetsprincipen på något sätt kommer att\r\nvara satt ur spel under EG-förhandlingarna.</pre><pre>Det är regeringens ambition att i största möjliga\r\nutsträckning verka för full insyn när det gäller våra\r\negna förhållanden och ställningstaganden. Den\r\ndecentraliserade beredningsorganisation som har\r\nanvänts under EES-förhandlingarna kommer också\r\ni fortsättningen att bereda olika ställningstaganden\r\nunder EG-förhandlingarna. I den organisationen\r\nfinns referensgrupper anslutna, med företrädare\r\nför organisationer, näringsliv och\r\narbetsmarknadens parter.</pre><pre>Vidare kommer regeringen liksom under EES-\r\nförhandlingarna att fortlöpande lämna information\r\ntill och ha samråd med riksdagens EFTA-\r\ndelegation och ta upp olika frågor i\r\nUtrikesnämnden. Inför EG-förhandlingarna har\r\ndet ju dessutom nyligen skapats ett särskilt organ\r\nför kontakter mellan riksdagens ledamöter och\r\nledamöterna i EG-parlamentet. Regeringen har\r\nsjälvfallet för avsikt att samråda med detta organ.</pre><pre>Frågan om utlämnande av den information som vi\r\nlämnar till EG i samband med kommande\r\nmedlemskapsförhandlingar och om utlämnande av\r\nvåra egna förhandlingspositioner avgör vi\r\nnaturligtvis själva. Det är emellertid naturligt att vi\r\ni samband därmed tar vederbörlig hänsyn till vår\r\nkommande förhandlingsmotpart. Så är brukligt vid\r\nalla internationella förhandlingar och därvidlag\r\nutgör EG-förhandlingarna inte något undantag.</pre><pre>Vidare ställer allt förhandlingsarbete som regel\r\nkrav på viss sekretess. Om våra egna\r\nförhandlingspositioner i vissa fall blir allmänt\r\ntillgängliga skulle detta kunna medföra att svenska\r\nintressen inte kan drivas på bästa sätt. Samtidigt är\r\ndet snarast så, att förhandlingarna om\r\nmedlemskap, i likhet med EES-förhandlingarna,\r\nkommer att präglas av större öppenhet än vad som\r\nannars är normalt vid slutande av internationella\r\növerenskommelser. Jag är självfallet beredd att --\r\nutan att därmed inkräkta på enskilda myndigheters\r\nsjälvständiga bestämmanderätt -- verka för största\r\nmöjliga öppenhet i förhandlingarna.</pre><pre>Slutligen frågar Birgitta Hambraeus om jag vill\r\narbeta för att offentlighetsprincipen blir accepterad\r\nockså för EG. Under förhandlingarna kommer\r\ndet -- som jag inledningsvis framhöll -- knappast att\r\nfinnas möjlighet att påverka EG i frågan om\r\noffentlighetsprincipen. När vi väl blivit medlem i\r\nEG/EU kommer Sverige att aktivt verka för ökad\r\nöppenhet och insyn.</pre><pre>Som Birgitta Hambraeus pekar på har inom EG\r\nefter de danska och franska folkomröstningarna om\r\nMaastrichtfördraget intresset kommit att fokuseras\r\npå det avstånd som många nu tycker sig finna\r\nmellan politikerna och allmänheten. Man arbetar\r\ninom EG intensivt med att komma till rätta med\r\ndessa problem. Därvid riktas intresset naturligen\r\ninte bara mot den s.k. närhetsprincipen och vilka\r\ninstanser som skall fatta besluten utan också i hög\r\ngrad mot frågor om ökad information och öppenhet\r\ni beslutsfattandet.</pre><pre>Ett uttryck för detta är för övrigt den deklaration\r\nsom har fogats till Maastrichtfördraget om rätten\r\ntill tillgång till information. Där framhålls att ökad\r\ninsyn i beslutsprocessen stärker institutionernas\r\ndemokratiska karaktär och allmänhetens\r\nförtroende för förvaltningen. Kommissionen har\r\ndärför ombetts att senast år 1993 lägga fram en\r\nrapport för rådet om åtgärder för att förbättra\r\nallmänhetens tillgång till information hos\r\ninstitutionerna.</pre><pre>De strävanden mot ökad öppenhet och ökad\r\ndemokrati som jag nu har redovisat tilldrar sig för\r\nnärvarande stor uppmärksamhet inom EG.\r\nFrågorna präglade det extrainkallade toppmötet i\r\nBirmingham den 16 oktober. Vid mötet antogs en\r\ndeklaration enligt vilken utrikesministrarna inför\r\ntoppmötet i Edinburgh skall lämna förslag till hur\r\nEG:s institutioner skall kunna arbeta på ett mera\r\nöppet sätt.</pre><pre>I deklarationen välkomnas också Kommissionens\r\nerbjudande att mera systematiskt bereda lagförslag\r\ngenom att ge ut s.k. grönböcker (consultation\r\ndocuments). Vidare ombeds Kommissionen att\r\ntidigt nästa år avsluta det arbete som jag nyss\r\nhänvisade till och som går ut på att öka\r\nallmänhetens tillgång till information hos\r\nKommissionen och andra institutioner. Innehållet i\r\nBirminghamdeklarationen kommer att följas upp\r\nvid det planerade toppmötet i Edinburgh i\r\ndecember.</pre><pre>Vi kan alltså med tillfredsställelse konstatera att det\r\nnu också pågår en diskussion inom EG om en ökad\r\nöppenhet, och vi följer den diskussionen mycket\r\nnoga -- det kan jag försäkra.</pre><pre>Jag vill avslutningsvis återigen bekräfta att jag\r\nanser att det är väsentligt att Sverige i EG med kraft\r\ndriver uppfattningen att offentlighet är\r\nbetydelsefullt också i samarbetet mellan stater.</pre><pre>Anf. 2  BIRGITTA HAMBRAEUS (c):</pre><pre>Fru talman! Jag ber att få tacka Ulf Dinkelspiel för\r\nett utförligt svar på min interpellation.</pre><pre>Den svenska offentlighetsprincipen är unik, som\r\nstatsrådet sade. Den är grundlagsfäst i\r\ntryckfrihetsförordningen. Ända sedan 1766 har\r\nmedborgarna i princip haft tillgång till\r\nmyndigheternas handlingar. Det gäller alltså inte\r\nbara de handlingar som regering eller myndighet\r\nväljer att presentera, utan man har rätt att ta del av\r\nallting och själv avgöra vad som är viktigt. Alltså:\r\nDet räcker inte med regeringens grönböcker om\r\nEG, där regeringen gör urvalet av fakta. Det räcker\r\ninte med redovisningar, där regeringen själv väljer\r\nut vad man vill presentera.</pre><pre>Jag tycker att Sverige redan nu skall använda\r\nbefintliga kanaler för att påverka EG att ta över vår\r\noffentlighetsprincip. Det finns, som statsrådet\r\nframhåller i svaret, strävanden mot en ökad\r\nöppenhet inom EG-länderna. Samtidigt finns det\r\nde som vill öka hemlighetsmakeriet.</pre><pre>Några månader efter förhandlingarna i Maastricht\r\nlade EG-kommissionen fram ett förslag om ännu\r\nstramare sekretessregler. DN skriver den 27\r\noktober på ledarplats:</pre><pre>''Tanken i förslaget är att ett system med\r\nsäkerhetstjänstemän ska byggas upp såväl i EG som\r\ni medlemsstaternas förvaltningar. Alla\r\noffentliganställda ska vara skyldiga att rapportera\r\ntill dessa säkerhetstjänstemän så snart de\r\nmisstänker någon för att ha lämnat ut\r\nsekretessbelagda uppgifter. --- så fort någon detalj\r\när sekretessklassad ska hela dokumentet\r\nhemlighållas.</pre><pre>Modellen är inget annat än ett grundskott mot de\r\npinciper som styr den svenska grundlagens\r\noffentlighetsprincip och meddelarfrihet.\r\nMotståndet mot förslaget är visserligen stort. --- Vi\r\nmåste strida för att öppenheten ska karaktärisera\r\nockså framtidens offentliga samtal i Sverige.''</pre><pre>Jag tycker att det verkar precis tvärtom! Det verkar\r\nsom om Sverige håller på att urholka\r\noffentlighetsprincipen utan att ens någon krävt det\r\nav oss. Sekretesslagen medger vissa undantag i\r\ntryckfrihetsförordningens regler om offentlighet,\r\nhuvudsakligen när det gäller att skydda enskildas\r\nintegritet.</pre><pre>Utrikessekretessen regleras i sekretesslagens 2\r\nkap., där det står i 1 §:</pre><pre>''Sekretess gäller hos regeringen och inom\r\nutrikesrepresentationen för uppgift som angår\r\nSveriges förbindelser med annan stat eller i övrigt\r\nrör annan stat, mellanfolklig organisation,\r\nmyndighet, medborgare eller juridisk person i\r\nannan stat eller statslös, om det inte står klart att\r\nuppgiften kan röjas utan att detta stör Sveriges\r\nmellanfolkliga förbindelser eller på annat sätt\r\nskadar landet.</pre><pre>Sekretess gäller hos annan myndighet än som avses\r\ni första stycket för uppgift som anges där, om det\r\nkan antas att det stör Sveriges mellanfolkliga\r\nförbindelser eller på annat sätt skadar landet om\r\nuppgiften röjs.''</pre><pre>Jag tycker att det är viktigt att vi verkligen vet\r\nvilken inskränkning vi här har att ta hänsyn till.</pre><pre>I förhandlingarna med EG om det Europeiska\r\nekonomiska samarbetsområdet, EES, har en praxis\r\nav hemlighetsmakeri utvecklats, som statsrådet\r\nDinkelspiel säger kommer att utgöra modell för\r\nkommande förhandlingar med Europeiska unionen\r\nom medlemskap. Det här tycker jag är mycket\r\nillavarslande. Jag hade velat diskutera den här\r\nfrågan med justitieministern eller med biträdande\r\njustitieministern, eftersom varken jag eller Ulf\r\nDinkelspiel torde vara experter på grundlagsfrågor.\r\nJag tycker att det verkar som om regeringen har\r\nhårddragit bestämmelserna om utrikessekretess.</pre><pre>Jag vill ställa följande frågor till statsrådet: Skadas\r\nverkligen landet eller våra mellanfolkliga\r\nförbindelser om det blir offentligt vilka\r\ntveksamheter som svenska myndigheter redovisat\r\ninför en anknytning till EG och EG:s lagar? Är det\r\nEG-kommissionen som kräver att vi hemlighåller\r\nvilka förhållanden i vårt eget land man vill ha\r\ninformation om innan man lämnar sin avi som svar\r\npå vår medlemskapsansökan? Varför är inte\r\nregeringens svar på EG-kommissionens frågor\r\noffentliga? Vad är det man säger egentligen, som\r\nskulle kunna skada landet eller de mellanfolkliga\r\nförbindelserna om det kom ut? Förstår inte\r\nstatsrådet att detta hemlighetsmakeri skapar\r\nmisstänksamhet?</pre><pre>Förhandlingsmaskineriet för EES har varit mycket\r\nomfattande, med många inblandade -- det är sant.\r\nMen möten med näringsliv och fack och i alla\r\nreferensgrupper sker i slutna rum utan att protokoll\r\nförs, så att inte ens framtidens historiker kan\r\nstudera vad som hände.</pre><pre>Regeringens grönböcker är utförliga, om än något\r\nmonotona i sina uppräkningar. Det är dock\r\nregeringen som väljer vad som skall presenteras\r\noch vad som skall utlämnas. Det är nästan omöjligt\r\natt leta reda på hakarna i framställningen, eftersom\r\nde som berörs av en fråga inte kan få tillgång till\r\nbakgrundsmaterial så att de kan reagera på\r\ninformationen. En ständigt pågpående\r\nremissbehandling skulle vara på sin plats. När allt\r\nväl är klart och tusentals sidor plötsligt skickas på\r\nremiss, blir det också svårt för de närmast insatta\r\ninom ett område att dra slutsatser.</pre><pre>Svenska myndigheter har svarat på regeringens\r\nfrågor inför EES-förhandlingarna. Då ett svar har\r\nlämnats av en myndighet är det inte längre ett\r\ninternt arbetspapper och bör alltså offentliggöras\r\nomedelbart, eller hur?</pre><pre>Fru talman! Jag ber faktiskt om tillåtelse att få\r\nfortsätta mitt inlägg ytterligare, även om det kanske\r\nbryter mot våra överenskommelser. Jag anser att\r\ndet här är en oerhört viktig fråga och att allt det jag\r\nhar förberett bör komma till protokollet.</pre><pre>Anf. 3  TALMANNEN:</pre><pre>Det går bra, om det ryms inom den medgivna\r\ntidsramen. Det återstår dock bara tre sekunder av\r\nden.</pre><pre>Anf. 4  BIRGITTA HAMBRAEUS (c):</pre><pre>Fru talman! Det gör det inte. Men jag har en sida\r\nav mitt förberedda inlägg kvar. Det tar ungefär tre\r\nminuter.</pre><pre>Anf. 5  TALMANNEN:</pre><pre>Jag har tyvärr inte möjlighet att medge det.\r\nRiksdagsordningen föreskriver att inlägget får vara\r\nhögst sex minuter. Birgitta Hambraeus får\r\nåterkomma.</pre><pre>Anf. 6  BIRGITTA HAMBRAEUS (c):</pre><pre>Fru talman! Då avslutar jag med ytterligare en\r\nfråga till statsrådet. Bör inte de s.k. interna\r\narbetspapperen -- som inte längre är interna,\r\neftersom de har lämnat myndigheten -- omedelbart\r\nha offentliggjorts?</pre><pre>Anf. 7  Statsrådet ULF DINKELSPIEL (m):</pre><pre>Fru talman! Birgitta Hambraeus har i samband med\r\nsina kommentarer till mitt svar ställt ett antal\r\nytterligare frågor. Innan jag besvarar dem vill jag\r\nförst säga att det är min avsikt att med respekt för\r\nde lagar och regler som vi måste följa i\r\nförhandlingarna sträva efter en så stor öppenhet\r\nsom möjligt i de förhandlingar som nu förestår.</pre><pre>Jag vill med utgångspunkt från Birgitta Hambraeus\r\nfrågor peka på hur vi i praktiken omsätter dessa\r\nsträvanden i handling. Birgitta Hambraeus uttalade\r\nsig erkännande om grönböckerna, i den meningen\r\natt de är fylliga. De är verkligen fylliga och\r\ninnehåller varenda rättsakt som aktualiseras i\r\nsamband med ett medlemskap, liksom en\r\nbeskrivning av vad de innehåller och en beskrivning\r\nav motsvarande svenska bestämmelser. Som ett\r\nkomplement har det utgivits en särskild skrift som\r\nredovisar konsekvenserna av en svensk anpassning\r\ntill EG:s bestämmelser på de olika områdena. Det\r\när också en ordentlig grönbok som innehåller\r\nomfattande material för dem som noggrant och i\r\ndetalj vill sätta sig in i de enskilda\r\nförhandlingspositionerna. Som en komplettering\r\ntill detta kommer vi -- på det sätt jag redan har\r\ngjort -- att utförligt här i riksdagen och i andra\r\nsammanhang offentligt redovisa svenska\r\nställningstaganden, svenska förhandlingsfrågor och\r\nsvenska förhandlingsmål. Detta skall göras så att\r\nallmänheten noggrant skall kunna följa\r\nuppläggningen, förhandlingen, vilka\r\nförhandlingspositioner vi intar samt vilka\r\nförhandlingsmål vi har uppställt.</pre><pre>Birgitta Hambraeus ställde en fråga om det\r\nmaterial som har överlämnats til kommissionen i\r\nsamband med kommissionens arbete på att\r\nframställa ett yttrande. Det har rört sig om material\r\nav typen statistik, fakta om svensk lagstiftning och\r\nen redovisning av svenska förhållanden. Jag delar\r\nuppfattningen att detta material inte innehåller\r\nnågot hemligt. Det är helt enkelt en redovisning av\r\nsvenska förhållanden. Enligt den ordning som har\r\ntillämpats under EES-förhandlingarna har detta\r\nbetecknats som arbetsmaterial och överlämnats\r\nmycket formlöst. Det har ofta varit fråga om att\r\növerlämna broschyrer eller att ge muntliga\r\nupplysningar om vad som gäller på olika områden.</pre><pre>De svar som vi har lämnat har i alla relevanta delar\r\nredovisats och återgivits i det yttrande av\r\nkommissionen på 50--60 sidor, som finns\r\ntillgängligt. I detta yttrande är de svenska\r\nförhållandena beskrivna på ett rättvisande sätt,\r\ntack vare att vi har redovisat de svenska\r\nförhållandena.</pre><pre>Som ett led i den strävan efter ökad öppenhet som\r\njag har redovisat här skall jag försöka finna former\r\nför att i den utsträckning det är möjligt -- bortsett\r\nfrån muntliga samtal om sakupplysningar -- se till\r\natt det här materialet är tillgängligt. Jag kan\r\nförsäkra Birgitta Hambraeus att materialet inte\r\ninnehålller några hemliga uppgifter. Det gäller att\r\nhitta hanteringsformer som gör att det inte blir\r\nalltför otympligt. Det är fråga om arbetsmaterial.\r\nVi är ännu inte inne i en förhandlingsfas.</pre><pre>Därmed har jag också besvarat Birgitta Hambraeus\r\nfråga om det är kommissionen som kräver att vi\r\nskall hemlighålla material. Så är det alltså inte.\r\nKommissionen frågar vad som gäller på ett visst\r\nområde och om vi har någon statistik. Frågorna kan\r\ngälla hur transportstödet eller den svenska\r\nregionalpolitiken är utformade. Vi överlämnar då\r\nden typ av faktaskrifter som finns tillgängliga för\r\nalla. För att undvika ett misstänkliggörande --\r\nvilket är det värsta som kan hända i\r\nförhandlingarna -- kommer jag att så långt det bara\r\när möjligt se till att det skall framgå vilket material\r\nsom har överlämnats och vilken karaktär det har.</pre><pre>Fru talman! Därmed tror jag att Birgitta\r\nHambraeus och jag kan vara eniga på en avgörande\r\npunkt. Det finns ett starkt svenskt intresse av att\r\nverka för största möjliga öppenhet och att\r\nmotverka misstänkliggörande. Jag skall på allt sätt\r\nsöka medverka till det.</pre><pre>Avslutningsvis vill jag säga att den svenska\r\noffentlighetsprincipen icke är förhandlingsbar. Det\r\ninnebär att vi kommer att motsätta oss varje\r\ndiskussion om förändring av den svenska\r\noffentlighetsprincipen. Det ingår i vår svenska\r\nförhandlingsposition. Samtidigt är det uppenbart --\r\njag håller med om vad Birgitta Hambraeus sade på\r\nden punkten -- att vi skall utnyttja alla möjliga och\r\npå gränsen till omöjliga kanaler för att framföra\r\nvåra synpunkter i dessa frågor och för att föra fram\r\nvåra svenska värderingar när det gäller öppenhet\r\nm.m. Det är självklart att den svenska\r\noffentlighetsprincipen och den tillämpning den får i\r\npraktiken blir en utgångspunkt för vår\r\nargumentering i det här hänseendet. Jag hoppas\r\noch tror att det också framgick av mitt första svar.</pre><pre>Anf. 8  BIRGITTA HAMBRAEUS (c):</pre><pre>Fru talman! Jag tolkar statsrådet så att man i\r\nfortsättningen kommer att kunna få betydligt fler\r\nhandlingar utlämnade än vad som nu skett. Efter\r\nstatsrådets svar blir det helt obegripligt varför UD\r\nvägrar att, på utredningstjänstens anmodan, lämna\r\nut de frågor vi fick från EG-kommissionen, och\r\nsvaren på dem. Om de är väldigt många kunde man\r\nha gjort en lista så att jag själv hade kunnat söka\r\nfram allt. Detta blev helt obegripligt efter\r\nstatsrådets svar.</pre><pre>Statsrådet säger att det skulle skada vår position i\r\nförhandlingarna om våra myndigheters och andras\r\nsynpunkter blev offentliga. Statsrådet sade: Om\r\negna förhandlingspositioner i vissa fall blir allmänt\r\ntillgängliga skulle detta kunna medföra att svenska\r\nintressen inte kan drivas på bästa sätt. Hur då, Ulf\r\nDinkelspiel? Är det inte precis tvärtom? Om vi\r\nhade en offentlig debatt om att EG inte vill gå med\r\npå villkor som vi ställt upp för vår anslutning borde\r\ndet väl i stället stärka förhandlarnas position. Man\r\nkan då säga i förhandlingarna att det är nödvändigt\r\natt vi får vissa undantag, ni ser hur debatten rasar,\r\nsvenskarna kommer aldrig att gå med på att vi ger\r\noss på denna punkt.</pre><pre>Är det inte så som exempelvis Norge, Schweiz och\r\nÖsterrike har handlat för att försvara sin\r\noljeindustri och sitt fiske och för att skydda sina\r\nkänsliga alpdalar från tung lastbilstrafik? Våra\r\nförhandlare har kallat detta för hinder i\r\nförhandlingarna, och suckat över att det finns\r\nproblem med vissa länder som fördröjer avtalet.\r\nJag tycker att det är upprörande. Vi borde\r\nsjälvfallet ha hållit ihop med de andra EFTA-\r\nländerna och därmed stärkt vår gemensamma\r\nförhandlingsposition.</pre><pre>Nej, statsrådet Dinkelspiel, det är svårt att värja sig\r\nför misstanken att det aldrig är fråga om verkliga\r\nförhandlingar för svensk del. Ivern att få vara med\r\noch leka med de stora pojkarna är starkare än viljan\r\natt behålla Sveriges rätt till självbestämmande.</pre><pre>Fru talman! De nuvarande livliga diskussionerna i\r\nEG-länderna och osäkerheten om hur man skall gå\r\nvidare i samarbete inger hopp. Snart inser nog\r\nockså svenskt näringsliv att det inte gynnar dem att\r\nge sig in i det byråkratiska kaos som EG-länderna\r\nsjälva kritiserar. Trycket på politikerna att ansluta\r\nSverige till kontinenten lättar och vi kan lugnt\r\nfortsätta att vidareutveckla samarbetet med våra\r\nkära grannstater, som vi gjort i decennier, med\r\nfrihandels-, forskningsoch studentutbyte,\r\nstandardiseringsarbete och påverkan i olika\r\ngrupper. Vi kan göra det utan att ge upp Sveriges\r\nrätt till självbestämmande.</pre><pre>Anf. 9  Statsrådet ULF DINKELSPIEL (m):</pre><pre>Fru talman! När det gäller frågan om materialets\r\ntillgänglighet vill jag svara ja. Materialet kommer\r\natt finnas tillgängligt i den utsträckning det över\r\nhuvud taget går att veta att det överlämnats; om det\r\nhar överlämnats som vanlig faktaskrift finns det\r\ninte dokumenterat. I den utsträckning det är\r\nmöjligt skall jag se till att materialet blir tillgängligt.\r\nSvaret på den frågan är alltså ja. Jag tror att Birgitta\r\nHambraeus och jag på den punkten har samma\r\nsträvan, nämligen största möjliga öppenhet.</pre><pre>Däremot, Birgitta Hambraeus, kan jag inte på\r\nnågot sätt acceptera den beskrivning som gjordes\r\nav våra förhandlingar. Jag var visserligen inte\r\npolitiskt ansvarig för dem -- det var en tidigare\r\nregering som var det -- men jag deltog ändå aktivt\r\ni dem som chefsförhandlare, och i slutskedet som\r\nansvarigt statsråd. EES-förhandlingarna -- i den del\r\nde rörde svenska intressen -- fördes i allt väsentligt\r\nunder en tidigare regering. Också med den\r\nutgångspunkten torde jag dock kunna säga att de\r\nsvenska förhandlingsfrågor och förhandlingsmål\r\nsom ställts upp och redovisats i riksdagen drevs med\r\nen styrka som gav ett mycket verksamt resultat\r\nvilket också redovisas i de förhandlingsresultat vi\r\nuppnår.</pre><pre>Om Birgitta Hambraeus jämför de svenska\r\nförhandlingsmål som uppställdes med de resultat\r\nsom nåddes skall hon finna att de i väsentliga delar\r\nkunnat uppnås i förhandlingarna. Jag tycker att\r\nBirgitta Hambraeus uttalande är en förolämpning\r\nmot det sätt som förhandlingarna fördes på. Jag är\r\növerraskad att detta framförs av Birgitta\r\nHambraeus.</pre><pre>När det gäller andra länders sätt att driva sina\r\nförhandlingar tycker jag att Birgitta Hambraeus ger\r\nen helt missvisande bild. Varje land kämpar för sina\r\nintressen. Vi har respekt för det på samma sätt som\r\nde andra länderna har respekt för vårt sätt att föra\r\nförhandlingar. Birgitta Hambraeus, låt inte\r\nmotståndet mot ett EES-avtal och ett\r\nmedlemskap -- jag kan ha respekt för Birgitta\r\nHambraeus uppfattning i den delen -- gå över i\r\nanklagelser som saknar fog. Tack, fru talman.</pre><pre>Anf. 10  BIRGITTA HAMBRAEUS (c):</pre><pre>Fru talman! Statsrådet säger att varje land\r\nkämpade för sig självt i EES-förhandlingarna. Om\r\njag är rätt underrättad var det tänkt att EFTA-\r\nländerna tillsammans skulle förhandla med EG och\r\nstärka varandra. I stället valde man en uppläggning\r\ndär var och en fick försvara sina intressen. Jag har\r\nsjälv hört förhandlare sucka över hur tröga de\r\nandra länderna är; det är min källa.</pre><pre>Hade det inte, Ulf Dinkelspiel, varit till hjälp för\r\nförhandlarna -- om man nu ville ha permanenta\r\nundantag och en position för Sverige som inte var\r\nalldeles självklar att man skulle få i EG -- om man\r\nhade haft ett eldunderstöd från en svensk debatt,\r\nom man hade offentliggjort alla myndigheters\r\ntveksamheter, om det hade blivit stora,\r\nvälgrundade diskussioner här i kammaren, om\r\ntidningarna hade skrivit och TV hade rapporterat?\r\nHade det inte varit till hjälp för den dåvarande\r\nchefsförhandlaren att kunna säga: Se på debatten i\r\nSverige, vi måste få det här undantaget permanent.</pre><pre>Nu är det ju inte det vi diskuterar i dag, men vad\r\njag har kunnat utläsa av den enorma mängden\r\nEES-papper, har vi inte fått något permanent\r\nundantag. Det är fråga om några års\r\növergångsregler och vi hoppas att de skall hinna i\r\nkapp. Men något permanent undantag har vi inte\r\nfått.</pre><pre>Det är en viktig grundsats i\r\ntryckfrihetsförordningen och vår\r\noffentlighetsprincip att man skall ha möjlighet att\r\nsjälv göra ett urval av de fakta som finns hos\r\nmyndigheterna. Jag vill fråga statsrådet: Är det inte\r\nskillnad på när regeringen gör ett urval och\r\npresenterar det -- hur utförligt man än tycker att det\r\när -- och om undersökande journalister och\r\nintresserade medborgare har rätt till\r\ngrundmaterialet och själva kan göra den vinkling av\r\nett material som man behöver för att kunna förstå\r\nvad det egentligen gäller? Jag hoppas att vi är\r\növerens på den punkten.</pre><pre>Till sist vill jag säga att jag naturligtvis är oerhört\r\nglad över att statsrådet nu säger att de frågor som\r\nEG-kommissionen lämnade, när de ville undersöka\r\nhur de skulle utforma svaret på vår ansökan,\r\noffentliggörs och att också våra svar offentliggörs\r\noch att det görs en lista över publikationer. Jag\r\nmenar inte att den skall finnas och läggas ut till oss\r\nalla.</pre><pre>Detta är viktigt: Vad är det de har frågat oss? Vi\r\nkan naturligtvis inte bara se på deras svar, utan vi\r\nmåste veta vad vi svarade dem och vad de frågade.</pre><pre>Anf. 11  Statsrådet ULF DINKELSPIEL\r\n(m):</pre><pre>Fru talman! I beskrivningen av hur EES-\r\nförhandlingarna fördes och de resultat man nådde,\r\nfanns en klar felaktighet: En del av de undantag vi\r\nhar fått är icke tidsbegränsade. Det gäller bl.a.\r\nmiljöområdet där det är fråga om en rullande\r\növergång till den tidpunkt då det kan ske en\r\nharmonisering på högre nivå. Det finns inget krav\r\npå att vi anpassar oss nedåt.</pre><pre>När det gäller sättet att föra förhandlingarna vill jag\r\nsäga att EFTA-länderna uppträdde gemensamt. Vi\r\nunderstödde varandra i alla frågor. Men i slutändan\r\nstod det naturligtvis klart vilket lands intressen som\r\ni första hand drevs. Om en förhandling exempelvis\r\nenbart gällde norsk fisk, är det uppenbart vilket\r\nland som i första hand hade intresse i frågan. Men\r\ni alla delar var det fråga om en gemensam EFTA-\r\nposition. Det låg i sakens natur.</pre><pre>Birgitta Hambraeus säger att det väl inte skulle\r\nskada oss att uppge våra förhandlingspositioner. Jo,\r\ndet skulle det göra i en hel del fall; inte att uppge\r\nvåra förhandlingsmål, vad vi skall strida för. I den\r\ndelen är det en styrka att ha en bred uppslutning.\r\nDet sade jag när redovisade våra förhandlingsmål\r\nsom har en bred politisk förankring i denna riksdag\r\noch som alla våra tyngre remissinstanser står\r\nbakom, såvitt jag kan bedöma. Men\r\nförhandlingsmålen, som vi skall strida för är en sak.</pre><pre>Våra förhandlingspositioner är en annan sak. Att\r\nexempelvis, Birgitta Hambraeus, tala om att vår\r\nförhandlingsposition är att vi skall sträva efter att få\r\n1 miljard kronor för Norrland, men att om\r\nönskemålet inte kan tillgodoses därför att det möter\r\nalltför stort motstånd från andra medlemsländer är\r\ndu -- Sveriges förhandlare i EG -- bemyndigad att\r\ngå ned till 500 miljoner kronor, är inte ägnat att\r\nstärka våra förhandlingspositioner.</pre><pre>Det är heller inte förenligt med svenska intressen\r\natt, om man har en utredning om ett ärende där det\r\nkan föreligga olika tolkningar och där man\r\neftersträvar att få en viss tolkning godkänd av EG i\r\nförhandlingarna, skriva i förhandlingsinstruktionen\r\natt vi i första hand skall sträva efter att uppnå en\r\nsak, men att man -- om EG-sidan inte går med på\r\ndet -- kan falla tillbaka på den eller den punkten.\r\nEn svensk förhandling som förs på sådana\r\npremisser -- med öppna förhandlingspositioner --\r\nskadar svenska intressen. Därför måste man göra\r\nen avvägning. Tack, fru talman.</pre><pre>Talmannen anmälde att Birgitta Hambraeus\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>2 §  Svar på interpellation 1992/93:12 om\r\nprincipen vid tillsättning av tjänster</pre><pre>Anf. 12  c1 &gt; Statsrådet REIDUNN LAURÉN (-):c0 &gt; </pre><pre>Fru talman! Margareta Winberg har ifrågasatt mina\r\nskäl för att inte förordna en viss person som\r\nsekreterare i kommittén om registrerat partnerskap\r\noch ställt ett antal frågor till mig med anledning\r\ndärav.</pre><pre>Inledningsvis vill jag erinra om att jag som statsråd\r\när förhindrad att i ett interpellationssvar gå\r\nnärmare in på en enskild persons kvalifikationer\r\noch personliga omständigheter i övrigt.</pre><pre>Partnerskapskommittén tillsattes år 1991 mot\r\nbakgrund av motioner i riksdagen och en diskussion\r\ni massmedia om den rättsliga formen för\r\nhomosexuell samlevnad vilket bl.a. resulterade i en\r\nskrivelse från Socialstyrelsen till regeringen. I\r\nskrivelsen överlämnade Socialstyrelsen ett förslag\r\ntill lagstiftning om registrerat partnerskap efter\r\ndansk modell. Socialstyrelsens förslag var dock inte\r\nav den karaktären att det kunde läggas till grund för\r\nlagstiftning. Den som hade utarbetat underlaget för\r\nSocialstyrelsens förslag var den person som\r\nMargareta Winberg menar borde ha utsetts till\r\nsekreterare i Partnerskapskommittén.</pre><pre>Den dåvarande socialdemokratiska regeringen\r\nbeslöt emellertid att tillkalla en parlamentarisk\r\nutredning med uppdrag dels att utvärdera lagen om\r\nhomosexuella sambor, dels att överväga en\r\nlagstiftning om registrerat partnerskap.</pre><pre>Jag vill här särskilt understryka att kommittén inte\r\nfått regeringens direktiv att lägga fram ett förslag\r\ntill partnerskapslag, utan att kommittén har fått i\r\nuppdrag att göra en objektiv och saklig bedömning\r\nav frågan om det behövs en lag om registrerat\r\npartnerskap.</pre><pre>Av interpellationen kan utläsas att Margareta\r\nWinberg ifrågasätter om jag inte, genom att inte\r\nförordna den ifrågavarande personen till ny\r\nsekreterare i kommittén, har diskriminerat denne\r\npå grund av att han antingen är öppet homosexuell\r\neller har en anknytning till Riksförbundet för\r\nsexuellt likaberättigande. Så är inte fallet.</pre><pre>Det är inte, som Margareta Winberg också\r\nframkastar, fråga om vederbörandes eventuella\r\norganisationstillhörighet eller någon befarad\r\njävssituation. Det är inte heller fråga om RFSL:s\r\nställning som remissinstans eller förbundets\r\nintresse av utredningsresultatet och -- sist, men inte\r\nminst inte heller fråga om diskriminering av en\r\nhomosexuell person.</pre><pre>Saken ligger i stället till på följande sätt. Som jag\r\nnyss framhöll skall Partnerskapskommittén enligt\r\nsina direktiv arbeta på ett objektivt och sakligt sätt.\r\nKommittén har fått ett mycket grannlaga uppdrag.\r\nHomosexuell samlevnad är accepterad av\r\nstatsmakterna. Detta har varit klart ända sedan\r\nbörjan av 1970-talet, bl.a. genom av riksdagen\r\ngodkända uttalanden av lagutskottet och\r\nsocialutskottet. Men det är fortfarande en\r\nsynnerligen kontroversiell fråga vilken legal form\r\nsom samhället skall tillhandahålla för homosexuell\r\nsamlevnad. Här bryter sig meningarna starkt\r\nmellan och inom de politiska partierna och detta\r\nkommer till synes även inom kommittén.</pre><pre>Mot den bakgrunden anser jag att det är väsentligt\r\natt kommitténs arbete och resultat inte kan\r\nifrågasättas på annat än rent sakliga grunder.</pre><pre>När det sedan gäller vilka krav som bör ställas på\r\nen sekreterare i en parlamentarisk kommitté får det\r\nsom regel anses vara ett oavvisligt krav att\r\nsekreteraren skall vara en person som kan\r\nförväntas stå neutral i de kontroversiella frågor som\r\nkommittén har att behandla. Samtliga\r\nkommittéledamöter från de olika riksdagspartierna\r\nskall kunna känna fullt förtroende för sekreteraren\r\noch dennes sätt att arbeta. Sekreteraren förutsätts\r\nvidare kunna biträda de ledamöter som så önskar\r\nmed att ta fram ett fullgott underlag för deras\r\nställningstaganden och lämna förslag till\r\nskrivningar som tillgodoser deras skilda önskemål.</pre><pre>Förordnanden som kommittésekreterare behöver\r\ninte göras till föremål för något\r\nansökningsförfarande. Det betyder bl.a. att\r\nkommittésekreterare kan ''handplockas''. Som regel\r\nsker dock dessa förordnanden efter s.k.\r\nintresseanmälan, dvs. departementet utannonserar\r\nuppdraget som kommittésekreterare och de som är\r\nintresserade av att komma i fråga anmäler sitt\r\nintresse. Sådana annonseringar sker ibland flera\r\ngånger för att hitta en från alla synpunkter väl\r\nkvalificerad person. Därefter utses -- självfallet på\r\nsakliga grunder - den som befinns vara mest lämpad\r\nför arbetsuppgiften.</pre><pre>Den person som Margareta Winberg åsyftar i sin\r\ninterpellation har i den allmänna debatten\r\nenergiskt drivit frågan om att en partnerskapslag\r\nbör införas, liksom även frågan om att\r\nhomosexuella bör få adoptera barn. Detta har\r\nframgått av hans ursprungliga intresseanmälan som\r\ninnehåller dels hänvisningar till flera inlägg i\r\ntidningar och tidskrifter och till framträdande i TV,\r\ndels en försäkran om hans nuvarande starka\r\nengagemang i frågan om att en partnerskapslag\r\nskall införas. Som tidigare nämnts har personen i\r\nfråga även utarbetat underlaget för Socialstyrelsens\r\nförslag till partnerskapslag.</pre><pre>Av vad jag nyss sagt om Partnerskapskommitténs\r\nuppdrag och det neutralitetskrav som ställs på en\r\nkommittésekreterare följer att det är uppenbart att\r\ndenna person inte kan anses lämpad att förordnas\r\nsom sekreterare i partnerskapskommittén.</pre><pre>Det bör också framhållas att det rätta sättet att\r\ntillföra en parlamentarisk kommitté kunskap från\r\ndem som har särskilda erfarenheter på ett område\r\när att tillkalla dem som experter och inte att\r\nförordna dem som sekreterare.</pre><pre>Hade den ifrågavarande personen förordnats som\r\nsekreterare i partnerskapskommittén skulle det\r\ndessutom ha kunnat uppfattas som en tydlig signal\r\nfrån mig till kommittén, och jag hade -- med rätta --\r\nkunnat bli kritiserad för att försöka styra dess\r\narbete.</pre><pre>Partnerskapskommittén har nu fått en ny\r\nsekreterare som kunnat tillträda omgående.\r\nHandläggningen av frågan om förordnande av ny\r\nsekreterare har därmed inte heller, som Margareta\r\nWinberg påstår, inneburit någon avsevärd\r\nförsening i kommitténs arbete.</pre><pre>Slutligen, för att ytterligare understryka att det inte\r\när fråga om någon diskriminering av homosexuella\r\nkan jag tillägga att det självfallet inte har varit\r\naktuellt att göra några efterforskningar i privatlivet\r\nhos dem som anmält intresse för att bli sekreterare\r\ni Partnerskapskommittén. Det har således helt\r\nsaknat betydelse om en sökande varit heterosexuell\r\neller homosexuell.</pre><pre>Anf. 13  MARGARETA WINBERG (s):</pre><pre>Herr talman! Jag tackar för svaret. Jag är inte\r\nsärskilt nöjd. Situationen var den att utredningen\r\nom registrerat partnerskap befann sig i somras utan\r\nsekretare. Det hände för mer än 3 månader sedan.\r\nUnder den här tiden har arbetet i\r\nPartnerskapskommittén legat nere, vilket betyder\r\natt den försening som redan tidigare förelåg\r\nytterligare har dragit ut på tiden. Sannolikt betyder\r\ndet även att resultatet, ett registrerat partnerskap,\r\nförsenats minst ett år, skulle jag kunna tänka mig.</pre><pre>När tjänsten utannonserades första gången sökte\r\ntvå personer. Den ene personen drog sig senare\r\ntillbaka, och kvar fanns det en kompetent\r\nrevisionssekreterare i Högsta domstolen. Han fick\r\nsnart beskedet att han inte var lämplig, eftersom\r\ndet var en mycket kontroversiell fråga. Varför var\r\nhan inte lämplig? Jo, han hade en alldeles särskild\r\nkunskap på området. Han hade stött medlemmar i\r\nRFSL i olika juridiska frågor, t.ex. när\r\nmedlemmarna blivit diskriminerade i olika\r\nanställningsfrågor. Han har ansetts så kompetent\r\natt han anlitats av Socialstyrelsen för att utarbeta\r\nderas förslag om registrerat partnerskap. På grund\r\nav denna kompetens blir han emellertid obrukbar\r\nsom sekreterare i den nuvarande utredningen.</pre><pre>I sitt svar säger statsrådet Reidunn Laurén att detta\r\nskulle ha kunnat uppfattas som en signal från\r\nstatsrådets sida till kommittén, om den\r\nifrågavarande personen hade förordnats som\r\nsekreterare -- underförstått att statsrådet hade\r\nsamma åsikt som utskottsmajoriteten, eftersom\r\nden råkade sammanfalla med den sökandes.</pre><pre>När statsrådet nu hävdar i sitt svar på mina frågor\r\natt personens sexuella läggning inte spelar någon\r\nroll går hon in på personens åsikter. Den sökandes\r\nåsikter gör honom olämplig. Människor med klart\r\nuttalade uppfattningar anses således inte kunna\r\nvara objektiva och skall därför uteslutas från vissa\r\nuppdrag. Man måste ju tolka det här svaret så.</pre><pre>Fru talman! Men här handlar det ju om yrkesetik,\r\ndvs. att kunna verka som en sekretare i en\r\nutredning, som en statstjänsteman i övrigt,\r\nobjektivt och oväldigt. På fullt allvar hävdar\r\nstatsrådet att människor med en viss åsikt saknar\r\nyrkesetik. Människor utan åsikt kan däremot\r\nanställas. Det är så att man baxnar, må jag säga.</pre><pre>Människor med klart uttalade åsikter är i själva\r\nverket mindre farliga än de utan, därför att de med\r\nöppna åsikter blir mer bevakade än andra. De\r\nmänniskor som håller tyst om sina privata åsikter\r\nkan propagera för dem i lönndom, om de skulle\r\nvilja.</pre><pre>Vad som emellertid är nytt och farligt är att börja\r\nfråga människor om deras politiska uppfattningar.\r\nMan undrar om detta är en ny regel, en ny\r\nåsiktsregistrering av gammalt slag. Är det inte så i\r\ndet här fallet, att det är den sökandes åsikter som\r\nfäller honom?</pre><pre>Statsrådets bedömning strider mot en i går aktuell\r\nutnämning, nämligen utnämningen av förre\r\nbankdirektören Christer Bergquist som utsågs till\r\ngeneraldirektör för det nya organ som skall granska\r\nbanker, trots att han själv kommer från en av dessa\r\nbanker som skall granskas. Trots att bankdirektör\r\nChrister Bergquist har varit synnerligen inblandad\r\ni aktuella bankfrågor och är långt ifrån neutral,\r\nuttalade skatteministern i går att han inte ansåg\r\nChrister Bergquist kontroversiell när det gäller att\r\növervaka banker.</pre><pre>Statsrådet Reidunn Laurén! Det är något som inte\r\nstämmer. Jag undrar om det i själva verket inte är\r\nså att ni inte vill ha en person med åsikter, utan ni\r\nvill ha en reserverad eller en möjligen kritisk\r\nsekreterare. Jag säger detta med tanke på att\r\nchefen för statsrådet Reidunn Lauréns departement\r\ntillhör det parti som just i början av 70-talet inte\r\ninstämde i att homosexuell samlevnad är en utifrån\r\nsamhällets synpunkt fullt acceptabel\r\nsamlevnadsform. Jag ifrågasätter kraftigt om ni vill\r\nha en objektiv behandling av frågan.</pre><pre>För att vara litet fräck, skulle man kunna fråga om\r\nden nya sekreterarens åsikter har kontrollerats av\r\ndepartementet. Tänk om hon delar majoritetens\r\nuppfattning! Vad händer då? Vad händer om hon\r\ntycker som minoriteten? Såsom var och inser, blir\r\nsituationen fullständigt ohållbar. En sekreterare i\r\nen utredning, precis som vilken statstjänsteman\r\nsom helst, måste förhålla sig objektiv men\r\nnaturligtvis ha rätt att ha sina politiska och privata\r\nåsikter. Vi förutsätter att de är oväldiga.</pre><pre>Statsrådet skiljer inte på personliga åsikter och\r\nyrkesetik. Fru talman! Det väcker i hög grad min\r\noro för framtiden.</pre><pre>Anf. 14  KENT CARLSSON (s):</pre><pre>Fru talman! Det här fallet har väckt en hel del\r\nuppmärksamhet i massmedia, och det har\r\nprincipiell betydelse. För att ge litet historik, kan\r\njag säga att de skäl som statsrådet nu anger i sitt\r\nsvar på interpellationen är helt andra skäl än de\r\nsom angavs för att personen i fråga inte kunde få\r\ntjänsten som sekreterare i Partnerskapskommittén.\r\nEtt av statrådets departementsråd sade till den\r\nsökande att ett skäl till att han inte kunde få\r\nuppdraget var att han var för nära kopplad till\r\nRiksförbundet för Sexuellt Likaberättigande. Man\r\nmåste fråga om departementsrådet agerade med\r\nstatsrådets goda minne eller på egen hand och vilka\r\nåtgärder statsrådet tänker vidta med anledning av\r\ndet. Det huvudskäl som statsrådet nu uppger är\r\nnågot slags neutralitet eller skenbar objektivitet.</pre><pre>I den kommitté där jag sitter,\r\nUngdomsbrottskommittén, har vi en sekreterare\r\nsom i många frågor inte alls delar mina\r\nuppfattningar utan har direkt motsatta\r\nuppfattningar. Jag tror ändå att det är lättare för\r\nmig att diskutera och samarbeta med en sådan\r\nsekreterare, som jag vet var jag har, och som med\r\nsin yrkesmässiga grund kan bistå mig med de råd\r\noch dåd som en minoritet i en kommitté eller en\r\nutredning kan tänkas behöva.</pre><pre>Det är ett märkligt resonemang som statsrådet för\r\noch som hon har gett uttryck för i brev till den\r\nperson som interpellationen handlar om. Det gäller\r\natt en utredning inte skulle kunna ha en lojal\r\nsekreterare. I den debatt som har förts och de\r\nskrifter som har utväxlats säger statsrådet i princip\r\natt hon inte vill ha en sekreterare som är lojal med\r\nkommitténs majoritet. Hon har t.o.m. i ett brev\r\ngjort ett grovt fel, när hon inte har uppmärksammat\r\natt kommittén haft en omröstning om frågan och där\r\nmajoriteten, inkl. ordföranden, har sagt att arbetet\r\ni kommittén skall inriktas på att ta fram ett förslag\r\nom registrerat partnerskap.</pre><pre>Homosexuella och deras organisationer i Sverige\r\nuppfattar statsrådet Lauréns utnämning som en\r\nsignal, men åt ett felaktigt håll. Det är att\r\nstatsrådet, och indirekt regeringen, inte vill att\r\nregistrerat partnerskap skall införas och därför\r\nfördröjer frågan.</pre><pre>Det kan finnas många olika orsaker till att\r\nregeringen drar på frågan och inte vill ha en kunnig,\r\nerfaren och entusiastisk sekreterare i kommittén.\r\nDet kanske beror mest på det som statsrådet\r\nantyder i sitt svar, nämligen att det finns delade\r\nmeningar mellan partierna -- det kan jag hålla med\r\nom -- men också inom partierna. Det skulle i så fall\r\nvara mellan och inom regeringspartierna. Den här\r\nfrågan har en politisk sprängkraft, som t.o.m.\r\nskulle kunna stjälpa den borgerliga regeringen,\r\neftersom kds i så många sammanhang har markerat\r\natt man inte på några villkor kan tänka sig ett\r\nregistrerat partnerskap.</pre><pre>Jag skulle vilja fråga: Har departementsrådet\r\nagerat på statsrådets uppdrag? Om han inte har\r\ngjort det, vilka åtgärder tänker statsrådet då vidta?\r\nHar statsrådet, som Margareta Winberg frågade\r\nom, tagit reda på den nya sekreterarens inställning?</pre><pre>I sitt svar säger statsrådet ''att det är väsentligt att\r\nkommitténs arbete och resultat inte kan ifrågasättas\r\npå annat än rent sakliga grunder''. Det är något som\r\njag kan hålla med om, även om jag inser att det\r\nockså förekommer ett politiskt spel och att det finns\r\nett idémässigt innehåll. Det gör att jag inte tror att\r\ndet är den sakliga grunden för utredningen som\r\nkommer att ifrågasättas, utan mer ideologin och\r\nmänniskosynen, där vi vet vilken den traditionella\r\nuppdelningen är.</pre><pre>Jag vill då fråga: Menar statsrådet att den sökande\r\nsom vi pratar om inte skulle kunna göra ett bra\r\njuridiskt och ett sakligt grundat arbete? Jag kan inte\r\ntolka skrivningarna i svaret på något annat sätt än\r\natt statsrådet anser att den aktuella personen inte\r\nskulle klara av det.</pre><pre>Anf. 15  c1 &gt; Statsrådet REIDUNN LAURÉN (-):c0 &gt; </pre><pre>Fru talman! Jag vill börja med att svara på Kent\r\nCarlssons frågor. De motiv som jag har tillskrivits i\r\ninterpellationen är helt tagna ur luften. Min\r\ninställning har hela tiden varit densamma,\r\nnämligen att den som utses till sekreterare i\r\nPartnerskapskommittén bör uppfattas som neutral i\r\nfrågan om en partnerskapslag skall införas eller\r\ninte. Det är också precis vad jag uttryckte i brev till\r\nvederbörande. Vad som har sagts eller inte sagts i\r\ntelefonsamtal med departementstjänstemän vet jag\r\ninte. Jag har däremot sett brevet från en\r\ndepartementstjänsteman, och där fanns det över\r\nhuvud taget inte en antydan om de skäl som Kent\r\nCarlsson nämnde och som även Margareta\r\nWinberg har tagit upp i interpellationen.</pre><pre>Det huvudsakliga för mig är alltså att kommittén har\r\nett synnerligen grannlaga uppdrag. Det är alltså\r\ninte vilken kommitté som helst. Det är en kommitté\r\nsom reser moraliska och religiösa frågor, som är\r\nviktiga för många människor, och jag menar att\r\nman måste respektera det och se till att arbetet och\r\ndet resultat som kommittén kommer fram till inte\r\nkan ifrågasättas på annat än rent sakliga grunder.</pre><pre>En väsentlig del i den hänsyn som jag anser att man\r\nbör ta till kommitténs ledamöter är att man inte\r\nutser en person till sekreterare som ivrigt har\r\ndeltagit i den allmänna debatten, som har förordat\r\ninförande av en partnerskapslag och som jag\r\nnärmast skulle vilja beteckna som en aktivist för de\r\nhomosexuellas rätt till en partnerskapslagstiftning\r\noch även rätt att adoptera barn. Detta framgick\r\nredan av personens ursprungliga intresseanmälan.</pre><pre>Den här debatten skall handla om vilka principer\r\nsom tillämpas vid förordnande av kommitténs\r\nsekreterare. Jag har redogjort för det i\r\ninterpellationssvaret, men jag kan ändå\r\nsammanfattningsvis säga följande.</pre><pre>Till att börja med skall slås fast att förordnande av\r\nkommittésekreterare självfallet alltid skall ske på\r\nsakliga urvalsgrunder. Någon typ av diskriminering\r\när alltså utesluten. Jag kan här hänvisa till 1:9 i\r\nregeringsformen. När det gäller parlamentariska\r\nkommittéer innebär det bl.a. ett krav på att\r\nsekreteraren kan förväntas stå neutral i de\r\nkontroversiella frågor som kommittén har att\r\nbehandla. Sekreterarens uppgift är att på ett\r\nobjektivt och sakligt sätt arbeta för hela kommittén,\r\nKent Carlsson, inte bara för majoriteten i\r\nkommittén. Att utse en sekreterare som driver\r\nmajoritetens mening, och som också i sin\r\nintresseanmälan anger det faktum att han driver\r\nden frågan som en merit, vore dessutom ett sätt att\r\nköra över de riksdagsledamöter i kommittén som\r\nkan förutses utgöra en minoritet.</pre><pre>Vad sedan gäller själva förfarandet att förordna en\r\nsekreterare behöver man inte, som jag tidigare har\r\nsagt, tillämpa ett formellt ansökningsförfarande.\r\nDet innebär att vederbörande statsråd har ganska\r\nfria händer när det gäller att bestämma vem som\r\nskall förordnas. Det har också varit meningen. Man\r\nhar här velat ge utrymme för att kunna möta de\r\nmånga olika situationer som kan uppstå. Det finns\r\nnämligen en mycket stor variation bland\r\nkommittéerna, och rader av olika önskemål måste\r\nkunna tillgodoses. Många sådana önskemål kan\r\nvara betydligt mer subtila än i detta fall, som ju är\r\nbåde konkret och högst förståeligt.</pre><pre>Frågan om jag har tagit reda på den nuvarande\r\nkommittésekreterarens politiska uppfattning eller\r\nuppfattningar i övrigt är närmast löjlig.</pre><pre></pre><pre>Det här framgår tydligt när jag i slutet av mitt\r\ninterpellationssvar säger att det inte på något sätt\r\nhar varit akutellt att gå in i vare sig på privata\r\nåsikter eller på privata levnadsförhållanden. Men\r\ndetta, Margareta Winberg och Kent Carlsson, är\r\nnågot helt annat än när det är fråga om en person\r\nsom mycket energiskt deltar i den allmänna\r\ndebatten och gör det klart att han driver en viss\r\nuppfattning.</pre><pre>Anf. 16  KENT CARLSSON (s):</pre><pre>Fru talman! Jag vill börja med det som statsrådet\r\navslutade med. Om en person öppet deklarerat sina\r\nåsikter och slåss för dem i den svenska demokratin,\r\när han i princip utestängd från att bli\r\nkommittésekreterare i en statlig utredning. Om en\r\nperson däremot döljer sina åsikter och jobbar på\r\nhemliga vägar -- ''underground'', som man skulle i\r\nsäga i landet på andra sidan Atlanten --, då kan han\r\nkomma ifråga. Det är ett märkligt resonemang. Jag\r\nifrågasätter om statsrådet har stöd för detta i\r\nregeringsformen, där det talas om att det för statlig\r\ntjänst är förtjänst och skicklighet som skall ligga till\r\ngrund för om man skall kunna få en tjänst eller inte.\r\nSåvitt jag förstår gäller grundlagen även om det rör\r\nsig om en kommittésekreterartjänst.</pre><pre>Statsrådets resonemang är alltså oerhört märkligt.\r\nDet är bra att konstitutionsutskottet granskar det\r\nhär ärendet. Här kommer det nämligen in skäl som\r\njag inte tror att våra grundlagsstifare hade\r\nförutsett.</pre><pre>Vidare säger statsrådet Laurén att den\r\nkommittésekreterare som utses skall arbeta för hela\r\nkommittén. Det är självklart. Men ibland hamnar\r\nen kommitté i det läge då den måste bestämma sig\r\nför var tyngdpunkten av arbetet skall ligga. I\r\npartnerskapskommittén har man fattat ett sådant\r\nbeslut. Då vore det väl bra med en sekreterare som\r\när entusiastisk och kunnig och som därför kan se till\r\natt den fördröjning som av olika orsaker har\r\ndrabbat kommittén kan tas igen.</pre><pre>Statsrådets uttryckte sig litet föraktfullt om aktivist.\r\nEtt sådant uttalande borde inte ett statsråd göra.\r\nAtt människor är engagerade i den svenska\r\ndebatten och den svenska demokratin för\r\nmänniskors fri-  och rättigheter borde tas som\r\nnågonting mycket positivt. Jag kan inte se att den\r\nhär personen -- eller någon annan person -- inte\r\nskulle kunna utföra ett sakligt och korrekt arbete\r\npå grund av sin uppfattning. De tjänstemän som\r\nfinns inom statlig förvaltning kan nog klara av att\r\ngöra distinktion mellan sina privata åsikter och sitt\r\narbete och att serva både en minoritet och en\r\nmajoritet.</pre><pre>Fru talman! Statsrådet sade att hon inte vet\r\nnågonting om departementsrådets samtal i telefon.\r\nJag hoppas att statsrådet har talat med sitt\r\ndepartementsråd och frågat vad personen ifråga\r\nverkligen sade till den sökande. Enligt de uppgifter\r\nsom jag har var det skäl som angavs den nära\r\nkopplingen till RFSL. Statsrådet borde åtminstone\r\nha förhört sig om departementsrådets version av\r\ndet hela.</pre><pre>Anf. 17  MARGARETA WINBERG (s):</pre><pre>Fru talman! I likhet med Kent Carlsson blev också\r\njag ganska upprörd över statsrådets svar. Statsrådet\r\nsade att ingen har diskriminerats på grund av\r\nsexuell läggning. Men statsrådet har nu själv\r\nmedverkat till att debatten har glidit över till att\r\nhandla om åsikter, vilka åsikter man får ha och vilka\r\nåsikter man inte får ha för att få ett uppdrag i en\r\nstatlig utredning.</pre><pre>På min fråga om den nya sekreterarens åsikt svarar\r\nstatsrådet att det är en löjlig fråga. Det förstår jag\r\ninte. Vad är det för någonting löjligt med den\r\nfrågan? Om en person i det ena fallet kan\r\ndiskvalificeras som sekreterare på grund av dess\r\nåsikter, är det klart att jag som kritiserar\r\nhandläggningen av detta måste ställa frågan: Hur är\r\ndet då med den andra personen? Om en person --\r\nprecis som Kent Carlsson sade -- uppger sina\r\nåsikter, kan han diskvalificeras, men om han håller\r\ntyst, anses han som neutral. Vad personen sedan\r\ngör på områden som inte märks är ointressant.</pre><pre>I svaret står det att sekreteraren skall vara en\r\nperson som kan förväntas stå neutral och att\r\nsamtliga kommittéledamöter skall kunna känna fullt\r\nförtroende för sekreteraren och dennes sätt att\r\narbeta. Man kan då fundera över hur det är när det\r\ngäller andra statliga tjänstemän och också över vad\r\nman öppet får framföra, vilka organisationer man\r\nfår vara med i osv. Jag tänker närmast på\r\nriksdagens utskott. Utskottens handläggare skall\r\nserva alla politiska partier, och det gör de med\r\nbravur. Handläggarna skriver reservationer från\r\nbåde vänster- och högerkanten, ibland bättre än\r\npartierna själva. Det är ingen som ifrågasätter\r\nhandläggarnas oväldighet. Får en tjänsteman i ett\r\nutskott eller i en utredning som sekreterare ha en\r\npolitisk uppfattning? Får han eller hon framföra\r\nden offentligt? Hur mycket av ''aktivist'' får man\r\nvara för att inte diskvalificeras för det ena eller\r\nandra uppdraget?</pre><pre>Det är mycket anmärkningsvärt att statsrådet\r\ndriver frågan på det här sättet. I det aktuella fallet\r\nkan man ställa sig frågan: Skall man ställa större\r\nkrav på en sekreterare i en utredning som har att\r\nfölja en parlamentariskt sammansatt grupps\r\nuppdrag, en grupp som har en ordförande som\r\nleder arbetet? Skall man ställa högre krav på\r\nsekreteraren än på en domare i en överrätt? Det är\r\nvad det handlar om. Till det ena uppdraget duger\r\npersonen men inte till det andra.</pre><pre>Jag vill också ta upp det som står på s. 2 i svaret, att\r\nman inte skall kunna ifrågasätta resultatet på annat\r\nän rent sakliga grunder, men det får jag återkomma\r\ntill i mitt nästa inlägg.</pre><pre>Anf. 18  c1 &gt; Statsrådet REIDUNN LAURÉN (-):c0 &gt; </pre><pre>Fru talman! Jag tycker inte att jämförelsen med ett\r\nuskott är särskilt lyckad. Som jag tidigare sade\r\ngäller detta en kommitté med ett mycket speciellt,\r\ngrannlaga uppdrag. För att klarlägga vad jag åsyftar\r\nvill jag göra en jämförelse med en annan typ av\r\nkommitté.</pre><pre>Låt oss, bortsett från att frågan redan har\r\nbehandlats, anta att det handlar om en kommitté\r\nsom har fått i uppdrag att överväga en eventuell\r\navveckling av kärnkraften. Tror Margareta\r\nWinberg att man skulle skapa förtroende för en\r\nsådan kommitté om den hade en känd\r\nkärnkraftsförespråkare som ordförande och en\r\nsekreterare som i den allmänna debatten energiskt\r\nhade drivit sin åsikt att kärnkraften måste behållas?</pre><pre>Det här var inte fråga om att välja en enstaka\r\nperson. Det var ett sökförfarande som pågick under\r\nen viss tid. När personen i fråga stod ensam kvar\r\nsom sökande, bedömde jag att det skulle gå ut en\r\nny förfrågan om intresseanmälan, vilket medförde\r\natt ytterligare intresserade anmälde sig. I slutfasen\r\nstod valet mellan tre personer. Alla tre var\r\nkompetenta, och det gällde då att utse den som var\r\nbäst lämpad för uppgiften. Min uppfattning är att\r\nden person som Margareta Winberg anser borde ha\r\nfått uppdraget inte var den som var bäst lämpad för\r\nuppgiften.</pre><pre>Ni ifrågasätter om detta är saklig grund för\r\ntillsättande av kommittésekreterare. Jag vidhåller\r\npå det bestämdaste att i det här fallet har man haft\r\nen saklig grund. I en kommitté med ett uppdrag av\r\nden här typen bör man eftersträva att tillsätta en\r\nsekreterare som kan förväntas förhålla sig neutral.</pre><pre>Anf. 19  KENT CARLSSON (s):</pre><pre>Fru talman! Statsrådet Laurén gör en jämförelse\r\nmed en fiktiv situation, där det är fråga om en\r\nutredning om kärnkraftsavveckling. Om man följer\r\nde principer som statsrådet angav, skulle en\r\nkärnkraftsförespråkare inte kunna bli sekreterare.\r\nUppriktigt sagt tror jag att det vore till fördel både\r\nför debatten och för arbetet i en sådan fiktiv\r\nkommitté, om man klart visste var man hade\r\nsekreteraren. Det är då lättare att resonera,\r\nsamtidigt som man kan möta varandra med större\r\nrespekt i kommittéarbetet.</pre><pre>Jag vill återkomma till utredningen om registrerat\r\npartnerskap. En tanke som har slagit mig är att den\r\nnyutnämnde sekreteraren kanske är medlem i en\r\nfundamentalistisk frikyrkoorganisation. I sitt\r\ndagliga arbete i kommittén kanske han ''mullvadar''\r\npå olika sätt för att bakvägen stoppa olika förslag\r\noch för att försöka fördröja och förhindra arbetet.\r\nDet är ju därför det är bättre att veta vad\r\nsekreteraren har för åsikter, utan att det för den\r\nskull skall påverka om personen i fråga skall få\r\njobbet som kommittésekreterare eller inte. Det är\r\nanledningen till att både Marareta Winberg och jag\r\nhar frågat om statsrådet har hört sig för med\r\nsekreteraren. I det ena fallet var ju sekreterarens\r\nåsikter så viktiga, men i det andra fallet betyder\r\nåsikterna tydligen ingenting. Jag misstänker att det\r\nhär rör sig om en person som inte kommer att\r\narbeta lika intensivt som jag tror att den sökande\r\nsom vi här i dag talar om skulle ha gjort.</pre><pre>Allt som utförs på ett departement faller under\r\nstatsrådets ansvar. Om departementsrådet har haft\r\nett samtal, finns det väl anledning för statsrådet att\r\nförhöra sig om departementrådets version av det\r\nhela.</pre><pre>Om det finns någon sanning i det som jag har fört\r\nfram här, borde man vidta åtgärder. Detta är ju i så\r\nfall något som statsrådet inte anser utgöra något\r\nskäl i detta sammanhang.</pre><pre>Slutligen, fru talman, kan jag bara spekulera. Men\r\ndet är väl ingen dålig gissning att denna fråga är så\r\nkänslig för den borgerliga regeringen, och framför\r\nallt för regeringspartiet kds, att man av det skälet\r\nvill skjuta på frågan, inte bara ett år utan helst till\r\nefter nästa val, eftersom frågan om homosexuella\r\npar skall kunna få en legal form för sin samlevnad\r\nhar en sådan politisk sprängkraft. Jag tror inte att\r\nden borgerliga regeringen klarar av att hantera en\r\nsådan fråga. Risken är att regeringen spricker.</pre><pre>Anf. 20  MARGARETA WINBERG (s):</pre><pre>Fru talman! Jag vill också kommentera det som\r\nstatsrådet sade om en\r\nkärnkraftsavvecklingsutredning. Tänk om en\r\nförespråkare för kärnkraften, eller en motståndare,\r\nskulle bli sekreterare i en sådan. Det är egentligen\r\nointressant. Jag tror nämligen att de personer som\r\när anställda inom statsförvaltningen är oväldiga.\r\nJag tror att en person, oavsett om han eller hon är\r\nför eller emot, skulle göra ett bra arbete.</pre><pre>Man kan med relevans överföra detta till riksdagen.\r\nNäringsutskottet handlägger frågor om\r\nkärnkraften. Man kan som exempel tänka sig att\r\nregeringen överlämnade en proposition till\r\nriksdagen om kärnkraftens avveckling -- vilket inte\r\när att förmoda, men man kan teoretiskt tänka sig\r\ndet -- och att det i näringsutskottet bland\r\ntjänstemännen finns personer som vill ha den kvar.\r\nHur skulle de kunna arbeta med frågan? För mig är\r\ndet självklart att de på ett objektivt och oväldigt\r\nsätt skulle kunna arbeta med frågan.</pre><pre>Lika självklart är det för mig att tjänstemän skulle\r\nkunna skriva en mot sin egen uppfattning stående\r\nreservation, därför att det är deras arbete. Här i\r\nhuset har vi sett otaliga exempel på att tjänstemän\r\nhar skrivit reservationer, från vänster till höger,\r\nmed mycket gott resultat.</pre><pre>Man kan då fråga sig var gränsen går för när det blir\r\nså kontroversiellt att man måste åsiktsgranska\r\npersoner. Denna gång är det fråga om denna\r\nutredning. Vad blir det nästa gång? Vad ministern\r\när inne på är att trampa på principer som jag trodde\r\nvar ganska givna i detta sammanhang.</pre><pre>Jag vill ställa en fråga. Var går gränsen för det\r\nkontroversiella, och vem skall bestämma vad som\r\när kontroversiellt eller inte? För mitt parti är denna\r\nfråga inte längre särskilt kontroversiell. Man jag\r\nförstår att den är det för andra partier.</pre><pre>I svaret står det: ''Samtliga kommittéledamöter från\r\nde olika riksdagspartierna skall kunna känna fullt\r\nförtroende för sekreteraren och dennes sätt att\r\narbeta.'' Men man måste kunna skilja på privata\r\nåsikter, politiska åsikter, och tjänstemannaoväld.\r\nSjälvfallet skall en sekreterare vara lojal mot de\r\nolika personer som finns i en kommitté och skriva\r\nett majoritetsbetänkande men också kunna ställa\r\nupp och skriva reservationer åt de andra i\r\nkommittén.</pre><pre>Vi har så många bevis på att detta är möjligt att jag\r\ntycker att det är fantastiskt konstigt att det inte\r\nskulle vara möjligt i detta fall. Precis som Kent\r\nCarlsson beklagar jag detta. Det har nämligen\r\ninneburit en försening. Jag sade ett år, men det\r\nkanske t.o.m. blir mer. Men till syvende och sist är\r\ndet de homosexuella, som så hett har sett fram\r\nemot denna reform, som drabbas.</pre><pre>Anf. 21  c1 &gt; Statsrådet REIDUNN LAURÉN (-):c0 &gt; </pre><pre>Fru talman! Detta, Margareta Winberg och Kent\r\nCarlsson, är inte alls fråga om någon\r\nåsiktsgranskning som ni påstår, utan det här är\r\nnågot som har tagits upp i vederbörandes\r\nintresseanmälan och anförts som en särskild merit\r\ntill att han skulle få denna anställning. Det är också\r\nen stor skillnad på att ha åsiktsgranskning i den\r\nformen att man faktiskt frågar ut människor om\r\nvilka åsikter de har och att de själva talar om att de\r\ndeltar i offentliga debatter med tillspetsade artiklar.</pre><pre>I slutänden var det, som jag tidigare har sagt, tre\r\npersoner att välja mellan. Den person som\r\nMargareta Winberg åsyftar ansåg jag inte vara den\r\nsom var mest lämpad att få detta uppdrag.</pre><pre>Det är inte detta förfarande att utse ny sekreterare\r\nsom har varit det som har försenat kommitténs\r\narbete, utan det är helt andra saker.</pre><pre>Sammanfattningsvis skulle jag, liksom tidigare,\r\nvilja säga att det är självklart att förordnande av\r\nkommittésekreterare alltid skall ske på sakliga\r\nurvalsgrunder. Någon typ av diskriminering är\r\nutesluten. Men man har samtidigt ett\r\nförhållandevis formlöst förfarande med\r\nintresseanmälan, vilket ger stora möjligheter att ta\r\nhänsyn till varje kommittés speciella behov, och det\r\när vad jag har gjort i detta fall.</pre><pre>Talmannen anmälde att Margareta Winberg och\r\nKent Carlsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Överläggningen var härmed avslutad.</pre><pre>3 §  Svar på interpellation 1992/93:22 om\r\nsanktionspolitik gentemot och demokratistöd till\r\nCuba</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Fru talman! Pierre Schori har frågat mig hur\r\nregeringen ser på sanktionspolitik gentemot och\r\ndemokratistöd till Cuba.</pre><pre>Cuba är en av de få kvarvarande kommunistiska\r\ndiktaturerna i världen. Dagligen sker brutala\r\növergrepp mot grundläggande mänskliga och\r\npolitiska rättigheter. Det finns inga tecken på\r\npolitiska reformer i en demokratiserande riktning i\r\nCuba. Omvärldens försök att påverka den\r\nkubanska regimen i demokratisk riktning har\r\nhittills varit förgäves. De fängelsestraff som utdöms\r\nför kubanska dissidenter är fortsatt hårda.</pre><pre>Regeringen har mot denna bakgrund funnit det\r\nangeläget att lägga om den kubavänliga politik som\r\nfördes av den föregående socialdemokratiska\r\nregeringen. En av skiljelinjerna i utrikespolitiken\r\nunder den socialdemokratiska regeringens tid var\r\nju just synen på den kommunistiska regimen i\r\nCuba.</pre><pre>Riktlinjerna för det svenska biståndet till\r\nLatinamerika innebär en satsning på länder som\r\nbedriver en utvecklingspolitik som främjar\r\nmänskliga rättigheter, demokrati och ekonomiska\r\nreformer. Regimen i Cuba bedriver inte en sådan\r\nutvecklingspolitik.</pre><pre>Regeringen har därför beslutat att\r\nutvecklingssamarbetet med Cuba skall upphöra i\r\ntakt med att ingånga åtaganden avslutas. Styrelsen\r\nför u-landsforskning kommer alltså att fullfölja\r\npågående avtal om forskningssamarbete. Dessa\r\navtal löper ut sommaren 1993.</pre><pre>Regeringens politik har utformats i syfte att bidra\r\ntill en demokratisering i Cuba och att värna och\r\nförbättra situationen för de mänskliga\r\nrättigheterna.</pre><pre>Regeringen stöder den demokratiska rörelsen på\r\nCuba framför allt genom att rikta generell kritik\r\nmot MR-situationen i Cuba. Vi har agerat till\r\nförmån för ledare i olika dissidentgrupper. Som\r\nexempel kan nämnas en nordisk protest, på svenskt\r\ninitativ, när de båda MR-aktivisterna Yndamiro\r\nRestano och Maria Elena Aparicio dömdes till tio\r\nresp. sju års fängelse. De nordiska länderna har\r\nockså agerat gemensamt till stöd för andra MR-\r\naktivister, t.ex. i samband med en fängelsedom mot\r\npoeten Maria Elena Cruz Varela. För några dagar\r\nsedan nåddes vi av beskedet att den kände MR-\r\naktivisten Sebastian Arcos dömts till fängelse i fyra\r\når och åtta månader för ''fiendepropaganda''. Detta\r\när ytterligare ett exempel på att övergreppen mot\r\noppositionen på Cuba fortsätter. Fängelsedomen är\r\nett klart brott mot den självklara rätten till\r\nyttrande- , åsikts-  och föreningsfrihet.</pre><pre>I detta sammanhang vill jag ta tillfället i akt att\r\nframhålla det svåra arbete som under besvärliga\r\nförhållanden görs av den svenska ambassaden i\r\nCuba till förmån för kubanska demokrater och\r\nmänskliga rättighets-aktivister.</pre><pre>Regeringen ser positivt på kubanska medborgares\r\nmöjligheter till ökade kontakter med omvärlden.\r\nDessa kontakter kan ge stimulans samt verka som\r\nett stöd till de demokratiska krafterna i landet. Vi\r\nför därför en regelbunden dialog med företrädare\r\nför dissidentrörelsen. Utbyte inom kultur och\r\nvetenskap förekommer, så länge detta inte är att\r\nbetrakta som ett biståndssamarbete med regimen.\r\nVi har inte funnit det ändamålsenligt att med\r\nstatliga medel finansiera stipendiater som utsetts av\r\nregimen i Cuba. Däremot vill vi självfallet även\r\nfortsättningsvis ge kubaner, fristående från\r\nregimen, möjlighet att söka t.ex. gäststipendier\r\ngenom Svenska institutet.</pre><pre>Den dag det sker en efterlängtad förändring i Cuba\r\ntorde vår nuvarande politik ha lagt grunden för\r\ngoda relationer. En förändring i önskvärd riktning\r\ninnebär att förutsättningarna för bilateralt\r\nsamarbete förbättras.</pre><pre>Det är regeringens uppfattning att dialog och\r\nkontakter i allmänhet är bättre medel för att\r\nåstadkomma förändringar, än avskärmning och\r\nisolering. Detta gäller såväl inom kultur, vetenskap\r\noch idrott som på handelns område.</pre><pre>Den svenska regeringen för alltså inte någon\r\nsanktionspolitik gentemot Cuba. I olika\r\nsammanhang har vi protesterat mot det utvidgade\r\namerikanska handelsembargot mot Cuba.</pre><pre>Sverige har anslutit sig till EG:s bedömning att\r\nlagen står i strid med folkrättsliga principer i\r\nanspråken på att utöva jurisdiktion i tredje land.\r\nDenna vår uppfattning har framförts till den\r\namerikanska regeringen.</pre><pre>Målet för den förda politiken är att bidra till en\r\ndemokratisering och en politisk och ekonomisk\r\nreformering av Cuba. Det är vår bedömning att en\r\nkombination av kontaktutbyte med företrädare för\r\nden kubanska demokratiska rörelsen och kritik av\r\nden officiella kubanska politiken, bäst gagnar detta\r\nmål. Så länge den kubanska regimen inte erkänner\r\nsig till grundläggande demokratiska ideal, och\r\nupphör med förtrycket av MR-aktivister och andra\r\nföreträdare för det demokratiska Cuba, kommer\r\nregeringens politik att ligga fast.</pre><pre>Anf. 23  PIERRE SCHORI (s):</pre><pre>Fru talman! Det är kanske en betydande nyhet som\r\nutrikesministern för fram här. Nyheten är inte att\r\nhon utdelar partipolitiska giftpilar. Den är inte\r\nheller att hon håller fast vid en politik som förkastas\r\nav demokraterna på Cuba. Och den är inte heller\r\natt hon, som jag menar, uppvisar en okänslighet\r\noch okunskap inför de villkor som den\r\ndemokratiska oppositionen på Cuba har.</pre><pre>Nyheten skulle i så fall vara att man nu säger att\r\nman är emot USA:s sanktionspolitik, som har\r\nskärpts under den senaste tiden gentemot Cuba.</pre><pre>När det gäller detta med att man har framfört sin\r\nkritik till USA undrar jag, fru utrikesminister, hur\r\ndetta har gjorts, på vilken nivå det skett. Man har\r\nanslutit sig till EG:s bedömning att lagen står i strid\r\nmed internationella principer. Vilken lag?</pre><pre>Torricellilagen, som det här gäller, är ett brott mot\r\ninternationell rätt och mot GATT-regler. Även en\r\nmoderat borde uppröras så till den grad att den\r\negna protesten framfördes litet tydligare. Det här\r\när ju ett hinder för fria kapitalrörelser. Det är en\r\ninskränkning av marknaden och världshandeln. Jag\r\nmenar, fru utrikesminister, att protester som inte\r\nförs fram på tillräckligt hög nivå eller som inte hörs\r\neller syns offentligt kan ifrågasättas.</pre><pre>Utrikesministerns kollega i England har sagt att\r\nStorbritanniens regering, inte USA:s kongress,\r\nbeslutar om den brittiska politiken gentemot Cuba\r\nosv. Vi vet ju också att flera andra regeringar har\r\nprotesterat så att det har hörts.</pre><pre>Utrikesministern säger i sitt svar att man har lagt\r\nom den Cubavänliga politik som föregående\r\nregering förde. Då undrar jag om man verkligen\r\nhar tagit av sig hörselskydden från det kalla kriget.</pre><pre>Menar utrikesministern med denna omläggning att\r\nni inte -- jag tror inte att ni har gjort det hittills i\r\nalla fall -- kommer att verka för att få loss politiska\r\nfångar på Cuba, något som förra regeringen och jag\r\nsjälv hade förmånen att vara engagerade i och som\r\nvi också lyckades med?</pre><pre>Menar utrikesministern med sin omläggning att\r\nhon inte heller i samtal med företrädare för den\r\nkubanska regeringen kommer att kräva att\r\ninternationella Röda korset skall få tillträde till\r\nfängelserna på Cuba, vilket vi och utrikesminister\r\nSten Andersson på sin tid gjorde med lyckat\r\nresultat?</pre><pre>Vill utrikesministern med sin omläggning heller\r\ninte verka för att Amnesty International skall få\r\nbesöka fängelserna, såsom vi gjorde och också\r\nlyckades med? Självfallet gör man inte det nu,\r\ndärför att man inte vill ha några kontakter. Det är\r\nen politik som inte uppskattas av oppositionen på\r\nCuba heller.</pre><pre>Vad är det då det handlar om? Jo, det handlar om\r\nhur man bäst främjar övergången till demokrati på\r\nCuba på fredlig väg.</pre><pre>Vill man veta hur man bäst främjar, måste man\r\nrimligtvis gå till dem som befinner sig mitt i\r\nverkligheten, dvs. oppositionen, demokraterna, på\r\nCuba.</pre><pre>Jag skulle vilja citera en nyckelmening i ett av de\r\nmånga uttalanden som de samlade\r\norganisationerna för mänskliga rättigheter på Cuba\r\nhar gjort -- senast i september med anledning av att\r\nBushadministrationen ytterligare ville skärpa\r\nsanktionerna mot Cuba. Det här uttalandet -- jag\r\nskall överlämna en kopia till utrikesministern, för\r\njag är inte säker på att hon har sådana uttalanden --\r\när undertecknat av den mest kände av alla MR-\r\naktivister på Cuba, Elizardo Sanchez. Han är den\r\nende som inte nämns i utrikesministerns uttalande\r\nhär nyligen. Han har själv skrivit under, och han är\r\nordförande i de samlade MR-organisationerna i\r\nCuba. Men han är också ordföranden i\r\nNationalrådet för civila rättigheter på Cuba och av\r\nordföranden i föreningen av advokater som\r\nförsvarar politiska fångar. Man säger så här:</pre><pre>''I den aktuella kubanska konjunkturen, av\r\noåterkallelig ekonomisk kris, politisk isolering och\r\nfortsatta allvarliga och upprepade kränkningar av\r\nde civila och politiska rättigheterna för allt fler skikt\r\ni vårt samhälle är det mest korrekta, kloka och\r\nangelägna, att öppna alla kanaler för samarbete\r\nmed Kuba som är möjliga för att normalisera och\r\nstabilisera den interna och externa situationen i vårt\r\nland. Endast i ett klimat av internationellt\r\nsamarbete kan man, med moralisk rätt, kräva av\r\nKubas regering, att den överger sitt totalitära\r\nhandlande och främjar den demokratiska\r\nöppningsprocess som den överväldigande\r\nmajoriteten av Kubas folk önskar.''</pre><pre>Detta är vad den samlade kubanska demokratiska\r\noppositionen vill, och så lyder dissidenternas\r\nbudskap, fru utrikesminister! Till den minoritet\r\nsom inte vill ha en sådan öppning -- alltså öppna\r\nkanaler av alla slag -- tillhör extremhögern i Miami,\r\nrepublikanska partiet i USA samt fru Ugglas flock.</pre><pre>Detta är inte att stödja demokrati och fred på\r\nCuba. Det är att sabotera dissidenternas strategi\r\nom man går emot deras önskningar och vädjanden.</pre><pre>Detta är inte att slå ett slag för frihet. Det är att\r\nlägga ytterligare en byggsten till det kalla krigets\r\nBerlinmur i Karibien.</pre><pre>Anf. 24  BERTIL MÅBRINK (v):</pre><pre>Fru talman! Det finns åtskilligt att protestera mot\r\nnär det gäller den kubanska regimens bristande\r\nrespekt för mänskliga fri- och rättigheter.</pre><pre>På Cuba finns det ett antal MR-organisationer.\r\nFlera av dessa organisationer trakasseras av\r\nmyndigheterna. Många organisationsmedlemmar\r\nspärras in. Detta är oacceptabelt. Jag tror att\r\nsamtliga här är överens om det. Men samtidigt tror\r\njag inte att den amerikanska embargopolitiken\r\nbidrar till en demokratisering. Jag tror snarare att\r\nden är skadlig för det kubanska folket och för\r\ndemokratins möjligheter.</pre><pre>I likhet med Pierre Schori kan jag säga att jag\r\ntycker att det är en väldigt svag protest från\r\nutrikesministern mot den senaste amerikanska\r\nembargopolitiken. Det behövs nog litet klarare\r\nuttalanden på den punkten. EG, ja, nära nog en hel\r\nvärld, har betraktat detta som en grov inblandning\r\ni bl.a. andra länders egna angelägenheter, och det\r\när ganska allvarligt.</pre><pre>Utrikesministern säger nu att vi när det gäller\r\nkultur och vetenskap skall ha ett fortsatt utbyte,\r\nunder förutsättning att det inte sker på den\r\ncubanska regimens villkor.</pre><pre>Jag skall anföra ett konkret exempel på något som\r\när litet märkligt, som inte stämmer med vad\r\nutrikesministern säger i sitt svar. Vartannat år\r\nanordnas det en körfestival på Cuba, i Santiago de\r\nCuba. Körer från hela världen är med. Även flera\r\nolika svenska körer har deltagit. Dels har dessa\r\nbetalat med pengar ur egen ficka, dels har de fått\r\nstöd från Svenska institutet.</pre><pre>I år har flera körer i Sverige försökt att ''ragga''\r\npengar. Men alla utom en har backat ur. Det är\r\nnämligen bara Göteborgs Micensemble som finns\r\nkvar. Man fortsätter och försöker att besöka den\r\nhär körfestivalen. Det är studenter som är med i\r\nden här kören. Var och en av dem skall satsa 2 000\r\nkronor av egna pengar. Men 60 000 kronor fattas.\r\nMan har därför gått till Svenska institutet, som\r\ntidigare har ställt upp och hjälpt till med\r\nfinansieringen av detta, som man ansåg, viktiga\r\nkulturutbyte. Svaret från Svenska institutet blev\r\nemellertid att regeringen uttryckligen beslutat att\r\ninte en enda krona skall gå till cubanskt stöd.</pre><pre>Hur kan en körresa betraktas som stöd till den\r\nkubanska regimen? Sådana här kulturkontakter\r\nmåste väl ändå välkomnas, bl.a. för att man skall\r\nkunna bryta kubanernas isolering. Jag vet inte vem\r\nsom har rätt här, Margaretha af Ugglas. Betraktar\r\nutrikesministern det här som ett kulturstöd till den\r\ncubanska regimen eller inte? Någonstans brister\r\ndet i kontakterna. Har Svenska institutet uppfattat\r\ndirektiven från regeringen rätt? Eller har man fel?</pre><pre>Margaretha af Ugglas säger i sitt svar:</pre><pre>''Riktlinjerna för det svenska biståndet till\r\nLatinamerika innebär en satsning på länder som\r\nbedriver en utvecklingspolitik som främjar\r\nmänskliga rättigheter.''</pre><pre>Det är bra, och det är riktigt. Men det gäller också\r\nandra delar av världen. Jag måste fråga när det\r\ngäller u-krediterna till Kina om det var att premiera\r\nett land som främjar MR och demokratin. Eller ta\r\nt.ex. u-krediterna till Marocko -- det är då fråga om\r\nbiståndspengar -- eller exporten av vapen till\r\nIndonesien.</pre><pre>Jag tycker att den här MR-politiken litet grand är\r\nett selektivt MR-främjande. Jag anser att man gör\r\nskillnad här. Det är inte riktigt konsekvent\r\nhandlande. Jag kan anföra flera exempel.</pre><pre>Styrkan blir bättre om man är konsekvent i de här\r\nfrågorna. Man kan väl inte påstå att Kina främjar\r\nMR-frågorna. Förtrycket där är nu lika stort som\r\ndet var 1989, 1990, 1991 och 1992. Ändå får man\r\nbiståndspengar. Varför? Är Kina handelspolitiskt\r\nintressantare än Cuba? Eller vad är orsaken?</pre><pre>Anf. 25  GÖRAN LENNMARKER (m):</pre><pre>Fru talman! Jag tycker att det svar som\r\nutrikesministern har givit är ett mycket viktigt svar.\r\nDet skickar en viktig signal till alla dem som har\r\nkämpat mot förtrycket på Cuba under lång tid. Det\r\nhar också skickat en viktig signal till Latinamerika.\r\nVi skickar signalen att Sverige äntligen med full\r\nkraft också är berett att bekämpa diktaturen på\r\nCuba.</pre><pre>Jag minns själv när den kubanska revolutionen\r\nskedde. Det var en kamp mot en lång, hård och\r\ngrym diktatur som ledde till en revolution. Jag\r\nminns själv, även om jag var en ung grabb på den\r\ntiden, med vilken glädje man hälsade revolutionen.\r\nÄntligen skulle Cuba få frihet och demokrati.</pre><pre>Jag minns också den enorma besvikelsen när det\r\nvisade sig att det inte blev så. Det blev en ny hård,\r\ngrym och korrupt diktatur. Det kändes extra hårt\r\nför Cubas folk, eftersom man hade haft en mycket\r\nlång diktatur dessförinnan. Besvikelsen var enorm.</pre><pre>Den proletariatets diktatur som inleddes innebar\r\natt Cuba i praktiken blev en lydstat till\r\nSovjetunionen. Cuba kom att som sin främsta\r\nexportartikel få legosoldater och experter för\r\nhemlig polis, som hjälpte torterare i många länder\r\natt utföra sitt vidriga hantverk. Det generösa\r\nbistånd som interpellanten frågade om var till stor\r\nutsträckning betalning för just detta. Det har också\r\ni efterhand visat sig att man i Moskva, i Kreml, har\r\nsett Cubas diktator som en föraktad tiggare, som\r\nständigt sökte nya underhåll för sin diktatur.</pre><pre>Rättsänkande personer, vänner till Cubas folk,\r\nreagerade mot detta. De har under lång tid, under\r\n30 års tid, fört en enveten kamp för att bli av med\r\ndiktaturen på Cuba.</pre><pre>Men alla har inte gjort det. Vissa hårda människor\r\nhar försvarat diktaturen. De har t.o.m. uttryckt sig\r\nbeundrande för diktatorn. Sveriges tidigare\r\nregering har bland motståndarna till diktaturen\r\nkommit att uppfattas som om den stödde\r\ndiktaturen. Jag har själv vid flera tillfällen till\r\nupprörda kubaner som har tvingats att fly från sitt\r\nland fått säga att den tidigare svenska regeringens\r\nlinje inte stämde överens med svenska folkets\r\nåsikter. Svenska folket är demokrater och vill gärna\r\natt också Cuba skall vara en demokrati. Jag är\r\nalldeles övertygad om att svenska folket anser att\r\nkubaner också har rätten att välja sin regering.\r\nDärför har det ofta varit pinsamt att som svensk få\r\nägna sig åt att förklara att de uttalanden som ibland\r\nhar kommit från ledande företrädare för den förra\r\nregeringen inte har stått i överensstämmelse med\r\nSveriges demokratiska traditioner.</pre><pre>Under 30 års tid har det också bedrivits en\r\ndiskussion bland dem som vill bli av med diktaturen\r\npå Cuba om huruvida sanktioner är bästa sättet att\r\nmotarbeta diktaturen eller om en öppen\r\nhandelspolitik är det bästa. Det har varit en\r\nbedömning av på vilket sätt man kan bli av med\r\ndiktaturen. Diskussionen har förts länge.\r\nInterpellanten tror kanske att det är under senare\r\ntid den har bedrivits, men den har bedrivits hela\r\ntiden.</pre><pre>Man kan ha olika meningar. Jag själv har hela tiden\r\ntrott mer på en öppenhetens politik. Jag tror inte\r\natt sanktioner alltid är så effektiva. Ofta är de\r\nkontraproduktiva. Men den debatten har förts just\r\nutifrån detta perspektiv, att man velat finna vilket\r\nsätt som har varit det bästa för att se till att Cuba\r\nblir av med sin diktatur, så att demokrati och frihet\r\nkan införas. Därför har de krafter som har\r\ndebatterat detta gjort den här avvägningen.</pre><pre>Debatten har också varit livlig och svår att föra,\r\nsom alltid i sådana här frågor, för det blir så mycket\r\nkänslor inblandade. Det är inte lätt att tala om för\r\nden vars föräldrar har blivit torterade att en\r\nsanktionspolitik trots allt kanske inte är den mest\r\nframgångsrika vägen. Man måste inse att väldigt\r\nmånga av dem som har tvingats ut i exil, som har\r\ntvingats bort från sitt hemland har svårt att förstå\r\natt man inte skall driva hårdast möjliga politik mot\r\nen hård och brutal diktator.</pre><pre>Men den här debatten har förts bland dem som har\r\nstått för motståndet mot den kubanska diktaturen.\r\nDärför tror jag att det är viktigt att Sverige nu\r\nmycket entydigt också ställer sig just på den linjen,\r\nså att det inte råder någon tveksamhet om på vilken\r\nsida Sverige står, om vi står på diktaturens sida eller\r\nom vi står på folkets sida. Det har rått tveksamhet\r\nom detta under lång tid. Många kubaner har\r\nuppfattat det som att Sverige har stått på\r\ndiktaturens sida och inte på folkets sida.</pre><pre>Därför, fru talman, är det så glädjande med detta\r\nklara och entydiga svar. Nu kan man med rak rygg\r\noch högburet huvud möta alla de kubaner som\r\nkämpar för demokrati i sitt land och veta att man\r\nhar Sveriges stöd, inte bara folkets stöd, för det tror\r\njag att man har haft hela tiden, utan också den\r\nsvenska regeringens fulla stöd.</pre><pre>Anf. 26  Utrikesminister MARGARETA AF\r\nUGGLAS (m):</pre><pre>Fru talman! Som jag sade tidigare är det\r\nregeringens uppfattning att dialog och kontakter i\r\nallmänhet är bättre medel för att åstadkomma\r\nförändringar än avskärmning och isolering. Detta\r\ngäller såväl inom kultur, vetenskap och idrott som\r\npå handelns område. Det innebär att den svenska\r\nregeringen inte för någon sanktionspolitik\r\ngentemot Cuba.</pre><pre>Jag fick frågan när regeringen protesterat mot det\r\nutvidgade amerikanska handelsembargot mot\r\nCuba. Regeringen har gjort detta vid tre olika\r\ntillfällen.</pre><pre>Regeringen har gjort det i helt naturlig samverkan.\r\nFörsta gången var i april månad inom ramen för\r\nnågot som heter Cotton Club. Det gällde\r\nsjöfartsavsnittet i lagförslaget. Denna démarche\r\ngjordes i samverkan med en lång rad andra länder,\r\nicke enbart EG-länder. Här finns även Japan och\r\nandra länder med.</pre><pre>Vår andra démarche tog upp andra delar av\r\nlagförslaget, som särskilt gällde dotterbolagens\r\nverksamhet. Denna démarche gjordes tillsammans\r\nmed EG-länderna, med anslutning av Sverige och\r\nCanada.</pre><pre>Sedan gjordes en ytterligare démarche, denna gång\r\nav EG. Den gången -- ärligt talat på grund av någon\r\nförsummelse från något EG-land -- fick vi inte en\r\nchans att vara med från svensk sida. Då framförde\r\nvi själva under hösten den svenska kritiken hos\r\nföreträdare för den amerikanska administrationen.\r\nDå agerade alltså den svenska ambassaden i\r\nWashington.</pre><pre>Jag tycker faktiskt att detta tyder på en högst\r\navsevärd svensk aktivitet.</pre><pre>Jag lyssnade på Pierre Schori. Jag är inte säker på\r\natt jag förstod honom riktigt rätt. Var han ute efter\r\natt här skulle förekomma alla former av kontakter?\r\nKanske detta är något stilriktigt med tanke på\r\nPierre Schoris oerhörda engagemang och\r\nsamarbete med latinamerikanska kommunister\r\nunder lång tid. Men regeringen gör faktiskt skillnad\r\npå förtryckare och de förtryckta. Vi vill samarbeta\r\noch stödja de som är förtryckta.</pre><pre>Anf. 27  PIERRE SCHORI (s):</pre><pre>Fru talman! När man inte har argument, kan man\r\nalltid dra till med kommunister och de som\r\nmöjligtvis har sympatiserat med kommunister.</pre><pre>Något positivt med den här debatten tycker jag har\r\nvarit att vi nu genom våra frågor har fått höra att\r\nregeringen faktiskt vänder sig mot den folkrättsligt\r\nstridande amerikanska sanktionspolitiken, och att\r\nman vid tre tillfällen har framfört sin kritik på olika\r\nsätt. Det var bra att vi fick reda på detta. Det har\r\ntidigare varit helt okänt för allmänheten, kan jag\r\ntala om.</pre><pre>De människor som har stannat kvar på Cuba, som\r\nvägrar att gå i exil, som utstår fängelse och\r\ntrakasserier, som får löpa gatlopp mellan grupper\r\nsom är ditsända för att pina dem, som får sina hem\r\nplundrade och som får sina väggar nedstänkta med\r\nklotter, sviker den borgerliga regeringen genom att\r\nmed sin egen politik skära av alla de sista\r\nkontakterna inom vetenskap och kultur.</pre><pre>Hur skall regeringen själv kunna utvärdera vilka\r\nsom är reformister inom regimen, vilka som\r\nmöjligtvis skulle kunna komma hit som\r\nstipendiater? Det kan man aldrig göra. Titta på\r\nRyssland i dag! Se hur många som ännu är kvar i\r\nRysslands ledning, och på många andra nivåer, som\r\nockså var medlemmar i kommunistpartiet, och som\r\nnu spelar en framträdande roll i\r\ndemokratiseringsrörelsen.</pre><pre>Men jag talar inte i första hand om de människorna\r\npå Cuba. Jag talar om demokraterna som kämpar\r\noch som tar fängelsestraffen. Det är de som jag\r\nciterar, som säger att man skall hålla alla kanaler\r\nöppna som kan främja en positiv utveckling på\r\nCuba. Man kan inte moraliskt kräva någonting av\r\nCubas regering om man tillämpar en\r\nsanktionspolitik i realiteten.</pre><pre>Fru af Ugglas säger att hon inte visste varifrån jag\r\nhade fått detta och att hon inte förstår vad det är.\r\nJag skall be att få överlämna det här dokumentet\r\nfrån de kubanska dissidenterna, så att hon förstår\r\nordentligt och så att hon kanske för första gången\r\nfår se ett sådant dokument inifrån\r\ndemokratirörelsen på Cuba.</pre><pre>Jag överlämnar den nu.</pre><pre>Jag menar att denna desperata vädjan, som\r\nkommer från demokraterna inne i Cuba, inte\r\nhörsammas av den borgerliga regeringen, utan man\r\ngör precis tvärtom. Det är inte första gången. Man\r\nhar också gått emot Brandts östpolitik som på sitt\r\nsätt var systemöppnande. Där bad också\r\noppositionen om kontakter. Fru af Ugglas kan\r\nockså läsa sig till vad kubaner i Sverige, som är\r\nlandsflyktiga från regimen på Cuba, tycker. De har\r\nflera gånger kritiserat utrikesministern för den här\r\npolitiken.</pre><pre>Anf. 28  BERTIL MÅBRINK (v):</pre><pre>Fru talman! Det är solidariteten med det kubanska\r\nfolket som skall gälla. Någonting annat gäller inte\r\nför mig. Det är också därför jag menar att den här\r\nisoleringen är olycklig för det kubanska folket.\r\nEmbargopolitiken är olycklig för det kubanska\r\nfolket.</pre><pre>Jag tycker ändå, jag hoppas att jag inte missförstås,\r\natt litet grand bör nämnas om vad som skedde efter\r\nrevolutionen på Cuba. Läget kanske hade sett\r\nannorlunda ut i dag om inte USA hade satt i gång\r\nden här massiva attacken och isoleringen av Cuba.\r\nDet bör nämnas i sammanhanget. Det har vi varit\r\nmotståndare till hela tiden och reagerat mot. Det är\r\nmånga som har reagerat mot det. Men bakom det\r\nligger solidariteten med det kubanska folket.</pre><pre>Sedan kan jag ändå inte låta bli att än en gång fråga:\r\nVari ligger skillnaden när det gäller synen på Cuba\r\noch Kina? Menar man att situationen på MR-\r\nområdet i Kina är sådan att Kina är betjänt av\r\nsvenskt bistånd? Jag tycker att vi måste klara ut det,\r\nför vi måste vara konsekventa i vårt agerande. Den\r\nkonsekvensen finns inte riktigt.</pre><pre>Jag tror, utrikesministern, att det ändå är viktigt att\r\nfå ett klarläggande om det här med körerna och\r\nSvenska institutets uppfattning om vad som skall\r\ngälla. Det hela stämmer inte riktigt överens med\r\nvad utrikesministern här har sagt. Jag betraktar\r\ninte -- jag hoppas att utrikesministern har samma\r\nuppfattning -- körutbytet och festivalerna vart\r\nannat år på Cuba som ett stöd för regimen. Jag\r\nbetraktar det som ett viktigt stöd och en kanal för\r\nfolket på Cuba.</pre><pre>Anf. 29  GÖRAN LENNMARKER (m):</pre><pre>Fru talman! Då det gäller de svenska relationerna\r\ntill Cuba har nog det största bekymret varit de\r\nuttalanden och citat som ledande företrädare för\r\nsocialdemokratin har gjort om Castro och\r\nCastroregimen. De har varit oerhört besvärande\r\nför varje demokratiskt sinnad svensk, därför att de\r\nhar uppfattats som ett stöd för regimen, stöd för\r\ndiktatorn och därmed varit ett slag i ansiktet på\r\ndem som har tvingats fly från en brutal och grym\r\ndiktatur och också på dem som har kämpat för att\r\nfå diktaturen att upphöra.</pre><pre>Det här svaret är därför så viktigt. Det skickar en\r\nmycket entydig signal om grunderna för Sveriges\r\nhållning. Man kan, återigen, ha skilda grunder för\r\nsynen på sanktionspolitiken, men det måste vara\r\nkristallklart på vilka grunder man i så fall motsätter\r\nsig sanktionspolitiken. Vi skall erinra oss att många\r\nav anhängarna till diktaturen på Cuba ju har\r\nargumenterat för sanktionspolitikens avskaffande,\r\ndärför att man ser det som ett medel för att stärka\r\nregimen på Cuba. Därför är det så angeläget att\r\nman vet vad man gör.</pre><pre>Nu ser vi på Cuba ungefär detsamma som vi har sett\r\ni andra av östblocksländerna -- Cuba var som\r\nbekant inlämmat i östblocket och en del av\r\nKomekon -- nämligen kappvändarna. När\r\ndiktaturen vacklar byter folk ståndpunkt. Då är det\r\nangeläget att i efterhand framstå som att man inte\r\nsolidariserat sig med diktaturen så mycket. Då\r\ngäller det att byta ståndpunkt och försöka göra det\r\nså elegant att man gör det trovärdigt att man inte\r\nhade den tidigare ståndpunkten. Det tycker jag är\r\nbekymmersamt.</pre><pre>Under hårda år när människor torteras och tvingas\r\natt fly är det viktigt vilka uttalanden som görs. Ord\r\nhar en enorm sprängkraft. Ord som smugglas in,\r\nord som citeras, vrids och vänds på och ord som\r\nfästs på tummade lappar i diktaturen betyder\r\noerhört mycket. Jag tror inte att vi som har haft\r\nförmånen att leva i frihet riktigt inser vad det\r\nbetyder. Därför var det skadligt med citaten om det\r\nförträffliga med Castro och Cubas diktatur. De\r\nskadade kampen och också Sveriges anseende.</pre><pre>Återigen: vi kan med rak rygg möta kubanerna och\r\nmed rak rygg i Latinamerika förfäkta vår\r\ngrundposition i utrikespolitiken. Tack, fru talman!</pre><pre>Anf. 30  Utrikesminister MARGARETHA AF\r\nUGGLAS (m):</pre><pre>Fru talman! Pierre Schori försökte ge sken av att\r\nregeringen inte agerar till förmån för dissidenterna\r\noch för demokratirörelsen på Cuba. Detta är\r\nalldeles felaktigt. Regeringen utövar i själva verket\r\nen stark och stor aktivitet. Jag skulle kunna här,\r\nmen jag vill inte trötta kammaren och mina\r\nmeddebattörer, räkna upp alla de uttalanden som\r\njag har gjort och som biståndsministern har gjort.\r\nVi har gjort en lång rad demarscher och uttalanden.\r\nVi kallar upp Cubas ambassadör. Han har det\r\nganska besvärligt med oss, vill jag säga.</pre><pre>Svenska ambassaden i Havanna står i ständig\r\nkontakt med olika MR-grupper. Det är framför allt\r\ngrupper inom paraplyorganisationen Concertacion\r\nDemocratica Cubana och bröderna Arcos MR-\r\norganisation. Ambassaden har vid skilda tillfällen\r\nförsökt närvara vid dissidenträttegångar, och Cubas\r\nambassadör i Stockholm får tyvärr allt som oftast\r\nbesöka UD. Själv träffade jag den 3 mars 1992\r\nCarlos Alberto Montaner från Plataforma\r\nDemocratica. Han träffade också\r\nbiståndsministern.</pre><pre>Sverige stödde beslutet i Ecosoc i somras om att\r\ntillsätta en ny speciell representant för att\r\nrapportera om MR-situationen i Cuba. Sveriges\r\nambassadör i Köpenhamn, Carl-Johan Groth, har\r\nav generalsekreteraren utsetts till detta uppdrag.\r\nNu får vi se om han får inresetillstånd. Den tidigare\r\nrepresentanten vägrades inresetillstånd till Cuba.\r\nSå hanteras på Cuba också representanter för FN.</pre><pre>Bertil Måbrink ställde en mycket specifik fråga till\r\nmig, som jag naturligtvis inte kan svara på. Det\r\ngällde körutbyte. Jag tycker inte heller att jag\r\nfaktiskt skall ha synpunkter på enskilda ärenden\r\nsom Svenska institutet hanterar. Jag tycker att jag\r\nskall ha synpunkter på den generella politik som\r\nregeringen bedriver, och den har jag också\r\nredovisat. Samtidigt kan jag nämna att jag i dag fick\r\nveta att i alla fall Svenska institutet givit ett bidrag\r\ntill barn- och ungdomsteater för att man skall\r\nkunna medverka vid en världskongress som äger\r\nrum i Havanna nästa år. På den specifika körfrågan\r\nkan jag inte svara Bertil Måbrink.</pre><pre>Anf. 31  PIERRE SCHORI (s):</pre><pre>Fru talman! Jag tvivlar inte på att utrikesministern\r\ngör uttalanden om Cuba. Det har andra regeringar\r\nockså gjort. Det är fråga om vilken typ av samlad\r\npolitik som bedrivs. Slutintrycket, betyget och\r\nomdömen från den kubanska demokratiska\r\noppositionen och kubanska landsflyktingar i\r\nSverige är att man bedriver fel politik. Man går\r\ntvärtemot deras desperata vädjan om att ha kanaler\r\nöppna. Det går inte att komma ifrån att den\r\nsvenska borgerliga regeringen nu har anslutit sig till\r\nBushadministrationens politik, som jag ser det och\r\nsom kubanerna i Cuba ser det.</pre><pre>Det är kanske inte så underligt att man har denna\r\ninställning. Det här är ett nytt område. Man har\r\ntidigare nöjt sig med något slags pulpetpolitik och\r\nbara gjort fördömande uttalanden men inte sett\r\nsammanhanget i stort eller sett på vad oppositionen\r\nhar velat. Jag tycker att Margaretha af Ugglas mera\r\nborde ha lyssnat på proffsen på UD, där\r\nsakkunskapen finns, och inte hämtat argument från\r\npolitiska rådgivare som inte alltid är så hemma i\r\ndenna problematik.</pre><pre>Jag har en mycket allvarlig fråga till\r\nutrikesministern. Det kan finnas en misstanke om\r\natt utrikesministern t.o.m. har lyssnat på en\r\nbedragare. Jag har fått två olika uppgifter från\r\nkubanskt dissidenthåll om att en av\r\nutrikesministern utsänd person -- åtminstone påstår\r\ndenna person detta -- till kubanska oppositionella\r\nkretsar sagt sig vara anställd på\r\nutrikesdepartementet och ha efterträtt den\r\nansvariga handläggaren för Latinamerikafrågor,\r\nsom sedan en tid arbetar i FN:s tjänst. Det har\r\nkommit brev till denna person som jag har fått\r\nkopior på. Där sägs: Jag hoppas att det går bra för\r\ndig i ditt nya jobb.</pre><pre>Det rör sig om en person som kallar sig Anna Sofia\r\nNilsson, Head of Political Department,\r\nLatinamerican Section, UD, Stockholm. Vad har\r\nutrikesministern för kommentar till detta\r\nuppseendeväckande lurendrejeri av en person som\r\nuppenbarligen försöker tillskansa sig både\r\ninformationer och förtroenden genom att posera i\r\nlånta fjädrar?</pre><pre>Talmannen anmälde att Göran Lennmarker\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 32  BERTIL MÅBRINK (v):</pre><pre>Fru talman! Helt kort: Nej, utrikesministern\r\nbehöver inte uttala sig speciellt om den kör som jag\r\nnämnde, men utrikesministern kan väl uttala sig om\r\nhuruvida hon anser att ett körutbyte med Cuba är\r\nsådant kulturutbyte som stödjer regimen. Det\r\nskulle vara viktigt att få veta det.</pre><pre>Vi har också protesterat när det gäller olika\r\ndissidenter som har råkat illa ut på Cuba. Jag kan\r\nnämna Maria Elena Cruz Varela. Det är viktigt att\r\nvi gör det, inte bara regeringen, utan också de\r\npolitiska partierna. Jag har i utrikesutskottet tagit\r\nupp detta när vi diskuterat mänskliga rättigheter på\r\nCuba, t.ex. fallet med den sista dissidenten, som\r\nden kubanska regimen nu har spärrat in, Sebastian\r\nArcos. Utan att avslöja några hemligheter kan jag\r\nsäga att vi naturligtvis kommer att ta upp sådana\r\nfall i det betänkande som så småningom kommer.</pre><pre></pre><pre>Jag hävdar fortfarande att det bästa sättet att\r\nfrämja demokratisk utveckling på Cuba är\r\nöppenhet och utbyte så att det kubanska folket och\r\noppositionen inte isoleras. Då bromsas den process\r\nsom ändå pågår, och vilken skulle underlättas med\r\nhjälp av ett fortsatt kontaktutbyte.</pre><pre>Jag kan inte låta bli att tjata om Kina och den\r\nobalans som jag tycker mig se i agerandet.\r\nUtrikesministern vet att jag har tagit upp frågan om\r\nKina flera gånger. Jag har oerhört svårt att förstå\r\nvarför det landet skall få bistånd. Jag anser att där\r\nfinns en ohygglig förtryckarregim i Kina och Tibet.\r\nJag anser inte att det har skett några förändringar\r\nnär de gäller mänskliga rättigheter på Cuba. Lägg\r\nfram bevisen! Jag kan inte finna dem.</pre><pre>Anf. 33  DANIEL TARSCHYS (fp):</pre><pre>Herr talman! Det här har varit en intressant debatt\r\natt lyssna till. Det har varit intressant att lyssna till\r\nBertil Måbrink, som har angripit regeringen från\r\nhöger. Dels anser han att regeringen bör vara\r\nstarkare i sin kritik av kommunismen i Kina, dels\r\nvill han att regeringen skall vara lika tydlig som EG\r\ni att kritisera den senaste amerikanska\r\nblockadlagstiftningen. Jag tycker nog att\r\nregeringen har varit stark i sin kritik av den\r\nlagstiftningen. Men jag noterar med visst intresse\r\natt Bertil Måbrink väljer den anfallsvinkeln mot\r\nregeringen och att han tycker att regeringen bör\r\nlägga sig litet närmare EG i en utrikespolitisk fråga\r\nav den typen.</pre><pre>Det är alltid lika spännande att lyssna till Pierre\r\nSchori. Den fråga som ständigt sysselsätter mig är\r\nom hans uppenbara talang för vältalig indignation\r\nskall hitta ett lämpligt föremål för indignationen.\r\nJag tycker inte att han har lyckats i det här fallet.</pre><pre>Vid en fingranskning av svaret är det uppenbart att\r\ndet i långa stycken, för att inte säga nästan rakt\r\nigenom, sammanfaller med de ståndpunkter som\r\nhar utvecklats av socialdemokratin. Det gäller\r\nkritiken mot övergreppen på demokrater på Cuba,\r\nkritiken mot sanktionerna mot Cuba och vidare\r\nengagemanget för en demokratisk utveckling på\r\nCuba. Allt detta är ståndpunkter som Pierre Schori\r\nhar utvecklat och gett uttryck för både här och i\r\nandra sammanhang. Med andra ord: Det är väldigt\r\nlitet i svaret som i grund och botten skiljer sig från\r\nden politik som Perre Schori själv har utvecklat.</pre><pre>Det har möjligen inte kommit fram att\r\nneddragningen av stödet till Cuba inte började med\r\ndenna regering. Jag har jämfört vad som hände\r\nunder det sista år som Pierre Schori fanns i\r\nUtrikesdepartementet och under det första år som\r\nMargaretha af Ugglas har funnits i\r\nUtrikesdepartementet. Det visade sig då att\r\nneddragningen av det svenska stödet till Cuba var\r\nstörre under Pierre Shoris sista år än vad det har\r\nvarit under Margaretha av Ugglas första år. Det\r\nhär, menar Pierre Schori, kan leda till att de\r\nintellektuella på Cuba inte får kontakter utåt och\r\natt man inte kan kommunisera med grupper på\r\nCuba som har behov av kommunikationer och\r\nkontakter med demokrater i Västeuropa, Amerika\r\noch på andra håll i världen.</pre><pre>Jag tror inte att det behöver finnas några farhågor.\r\nSjälvfallet för vi i Sverige en politik som går ut på\r\natt stödja den demokratiska utvecklingen. Det går\r\natt göra med hjälp av det stora demokratianslaget.\r\nVi kan bjuda in kubanska intellektuella att komma\r\nut i världen. Vi kan göra alla möjliga saker för att\r\nfrämja demokratin på Cuba.</pre><pre>Det ligger i den biståndspolitik som Sverige nu\r\ndriver att mycket kraftigt betona utvecklingen mot\r\npluralism och demokrati. Det här måste självfallet\r\nleda till att vi stödjer demokratiska strävanden var\r\nän i världen de förekommer. Självfallet har vi\r\nsärskilt stor anledning att stödja demokratiska\r\nsträvanden i länder där det är uppenbart att\r\ndemokratin motarbetas av rådande regimer.</pre><pre>Anf. 34  PIERRE SCHORI (s):</pre><pre>Herr talman! Det är också angenämt att lyssna på\r\nDaniel Tarschys. Han ger balanserade inlägg till\r\ndebatterna som oftast är fria från partipolitiska\r\npilar, något jag vände mig emot i utrikesministerns\r\nsvar.</pre><pre>I och för sig var inte allt Daniel Tarschys sade helt\r\nriktigt. Utrikesministern började med att säga att\r\nden nuvarande regeringen har lagt om\r\nCubapolitiken, som var alltför vänlig mot regimen.\r\nDaniel Tarschys har själv vederlagt detta, eftersom\r\nhan kan den här saken bättre än utrikesministern.\r\nHan sade att i stort sett fördes samma politik.</pre><pre>Det är riktigt att den socialdemokratiska\r\nregeringen också skar ner på biståndet till Cuba.\r\nMen jag vänder mig mot att den livlina som\r\nuppfattas som så väsentlig för de kubanska\r\nintellektuella och andra för att kunna komma ut\r\nklipps av. Man kan inte skära ned allt bistånd från\r\nSverige, för att sedan ta pengar från någon\r\ndemokratifond och skicka ut inbjudningar. Då finns\r\ninte kontakten, och då har man inte tillträde att\r\nskicka ut inbjudningar. Då får man enbart engagera\r\nmänniskor i exil. Det är inte riktigt, och det är inte\r\nvad de hjältar som har stannat kvar på Cuba och\r\nutsatts för alla dessa trakasserier vill.</pre><pre>Regeringen för en felaktig politik. Jag vet att de\r\npartikamrater till Daniel Tarschys som nyligen har\r\nvarit på Cuba delar den uppfattningen. Men det\r\nfinns en ideologisk moderat partipiska som viner\r\nhär.</pre><pre>Eftersom det kom litet plötsligt för\r\nutrikesministern när jag tog upp frågan om det\r\nmöjliga lurendrejeriet...</pre><pre>Anf. 35  ANDRE VICE TALMANNEN:</pre><pre>Jag får erinra om att replikrätten gäller Daniel\r\nTarschys inlägg.</pre><pre>Anf. 36  PIERRE SCHORI (s):</pre><pre>Herr talman! Pardon! Jag ber om ursäkt. Jag tänkte\r\nsäga något snällt till utrikesministern.</pre><pre>Anf. 37  DANIEL TARSCHYS (fp):</pre><pre>Herr talman! Jag är engagerad i SAREC, och det\r\när självklart roligt att höra SAREC beskrivas som\r\nen livlina. Det är kanske ändå att något feltolka och\r\növerskatta SAREC:s bidrag till utvecklingen i u-\r\nländerna.</pre><pre>Det bistånd som vi för närvarande har för Cuba är\r\ndet som är kvar av SAREC:s bistånd till forskning\r\npå vissa mycket viktiga omåden. Det kan t.ex. gälla\r\ncancerforskning och andra viktiga områden. Det är\r\nriktigt att detta i och för sig möjliggör kontakter\r\nmellan svenska forskare och kubanska forskare.\r\nDet är ett värdefullt bistånd. Men jag kan inte se att\r\nmöjligheterna till kontakter mellan kubanska\r\nintellektuella, svenskar och folk från andra länder\r\nskulle upphöra på grund av att de\r\nforskningsanslagen inte längre utgår.</pre><pre>Det finns många instrument i svensk biståndspolitik\r\noch svensk kulturpolitik för att främja kontakter\r\nmed demokrater och intellektuella i andra länder.\r\nDet är självklart att det finns speciell anledning att\r\nanvända de instrumenten när det gäller länder där\r\nregimen motverkar en pluralistisk och demokratisk\r\nutveckling.</pre><pre>Anf. 38  Utrikesminister MARGARETHA AF\r\nUGGLAS (m):</pre><pre>Herr talman! Det var utomordentligt angenämt.\r\nJag trodde att vi skulle övergå till nästa\r\ninterpellationsdebatt.</pre><pre>Låt mig konstatera att Pierre Schori flera gånger\r\nhar påpekat att vissa dissidenter har en felaktig bild\r\nav regeringens Cubapolitik. Jag tycker att det är\r\nalldeles utmärkt att de med hjälp av\r\ninterpellationssvaret får en rättvisande bild. Jag\r\nhoppas att Pierre Schori hjälper mig att sprida\r\ndenna rätta bild av regeringens Cubapolitik.</pre><pre>Överläggningen var härmed avslutad.</pre><pre>4 §  Svar på interpellation 1992/93:23 om\r\nSverige och Förenta nationerna</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Herr talman! Pierre Schori har i en interpellation\r\nom Sverige och Förenta nationerna ställt frågor till\r\nstatsministern rörande regeringsledamöternas\r\ninsatser i ansträngningarna att vinna en plats för\r\nSverige i FN:s säkerhetsråd samt om regeringens\r\ninställning till Förenta nationerna.</pre><pre>Interpellationen har överlämnats till mig för\r\nbesvarande.</pre><pre>Inledningsvis vill jag påpeka att beslut om att\r\nSverige skulle kandidera till säkerhetsrådet togs av\r\nden förra regeringen i samråd med övriga nordiska\r\nländer. När den nuvarande regeringen tillträdde\r\ninleddes den mer intensiva delen av\r\nansträngningarna att komma med i säkerhetsrådet.</pre><pre>Vid val av icke-permanenta medlemmar till\r\nsäkerhetsrådet föreskriver FN-stadgan att\r\nvederbörlig hänsyn skall tas till kandidaternas\r\nbidrag till upprätthållandet av internationell fred\r\noch säkerhet och till världsorganisationens övriga\r\nmål. Den svenska kampanjen var inriktad på att\r\nföra fram sakinnehållet i Sveriges FN-politik. I en\r\ndialog med de olika medlemmarna av\r\nvärldsorganisationen betonade vi vårt engagemang\r\nför mänskliga rättigheter, internationell\r\nkonfliktlösning, icke-spridningsfrågorna, de\r\nglobala miljöproblemen och u-ländernas\r\nutvecklingsansträngningar.</pre><pre>Regeringens ledamöter hade en självklar roll i\r\nansträngningarna. Statsministern och andra\r\nregeringsledamöter tog upp kandidaturen då de\r\ndeltog i t.ex. Rio-konferensen och ESK:s toppmöte\r\ni Helsingfors. Statsministern tog också upp den\r\nmed den brittiske premiärministern Major.\r\nKandidaturen hade anhängiggjorts i\r\nBushadministrationen redan före statsministerns\r\nbesök i Washington.</pre><pre>Själv hade jag tillfälle ta upp vår kandidatur vid en\r\nmängd bilaterala samtal med\r\nutrikesministerkollegor under besök och i samband\r\nmed multilaterala möten, t.ex. vid alliansfria\r\nrörelsens toppmöte i Jakarta, i anslutning till FN:s\r\ngeneraldebatt i New York, vid ESKoch\r\nEuroparådsmöten.</pre><pre>Den svenska kampanjen var framgångsrik enligt de\r\nanalyser som gjordes strax före valet. I första\r\nomgången av generalförsamlingens val till de två\r\nplatserna i säkerhetsrådet gjorde Sverige också väl\r\nifrån sig. Totalt lades 335 röster, och endast sju\r\nröster fattades för vårt inval i rådet i denna första\r\nomgång. Vi fick en röst mer än Nya Zeeland och\r\nnio röster färre än Spanien, som lyckades säkra sitt\r\ninval i första omgången. Att Nya Zeeland i\r\npåföljande röstomgångar fick fler röster än Sverige\r\nhar säkert flera förklaringar. En enkel och trolig\r\nförklaring är att många av medlemsstaterna ansåg\r\ndet lämpligt att välja in Nya Zeeland i stället för\r\nytterligare ett europeiskt land utöver de\r\npermanenta europeiska medlemmarna.</pre><pre>Jag är säker på att Nya Zeeland och Spanien\r\nkommer att lämna värdefulla bidrag till\r\nsäkerhetsrådets arbete. De båda länderna för en\r\nFN-politik som i många avseenden liknar vår egen.</pre><pre>Herr talman! FN förblir en hörnsten i svensk\r\nutrikespolitik. Sverige kommer att fortsätta att\r\ndriva en aktiv FN-politik, liksom vi gjort under de\r\nsenaste 15 åren då vi inte varit medlemmar av\r\nrådet. Oavsett om vi har plats där eller inte, behövs\r\nSveriges insatser i FN -- särskilt nu i en tid då\r\nvärldsorganisationen fått nya möjligheter att verka\r\noch ställs inför nya krav och förväntningar.</pre><pre>Sverige är verksamt i praktiskt taget hela FN-\r\nsystemet. Tillsammans med de övriga nordiska\r\nländerna driver vi aktivt på i det reformarbete som\r\npågår för att stärka FN. Det gäller såväl\r\norganisationens arbete för att upprätthålla\r\ninternationell fred och säkerhet som arbete på det\r\nekonomiska och sociala området.</pre><pre>Sverige har internationellt mött stor respekt för sin\r\npolitik vad gäller mänskliga rättigheter, icke-\r\nspridning av massförstörelsevapen och för ett\r\neffektivt och långsiktigt utvecklingsbistånd. Därtill\r\nkommer våra stora bidrag till FN:s insatser på\r\nflykting- och katastrofområdena. Vi spelar även en\r\nbetydande roll som bidragsgivare till\r\nfredsbevarande operationer -- för nävarande deltar\r\nvi i nio av tolv sådana. Vi är också pådrivande i\r\narbetet på att säkra den globala miljön.</pre><pre>Sveriges FN-politik kommer även fortsättningsvis\r\natt bedrivas från dessa utgångspunkter. Genom\r\ndenna politik bidrar vi till att stärka folkrätten och\r\nvärldsorganisationen i dess helhet.</pre><pre>Anf. 40  PIERRE SCHORI (s):</pre><pre>Herr talman! Mina frågor till statsministern\r\nbesvaras av utrikesministern. Carl Bildt vill\r\nuppenbarligen själv inte svara, trots att mina frågor\r\ngäller hans egna -- mycket egna -- uttalanden. Han\r\növerlåter nu, föga ridderligt, åt sin utrikesminister\r\natt stå till svars för de oklarheter och\r\negendomligheter som bara han själv kan utreda.\r\nFöljaktligen skall utrikesministern ta ansvar för\r\nstatsministerns uttalande som uppmärksammats\r\noch diskuterats både här hemma och i omvärlden.</pre><pre>Denna hantering, herr talman, ger Margaretha af\r\nUgglas i detta sammanhang mindre rollen av\r\nutrikesminister och mera av oraklet i Delphi -- eller\r\nsnarare oraklets uttolkare, prästinnan Pythia. Vi\r\nvet att Pythias tolkningar rörde sig mycket kring\r\nkrig och blodshämnd. Hennes tal var ibland\r\nbegripligt, ibland inte.</pre><pre>Det är inte första gången utrikesministern och jag\r\ndiskuterar hennes regerings agerande gentemot\r\nFörenta nationerna. Den 14 oktober, två veckor\r\nföre omröstningen i FN, stod vi här i kammaren i\r\nsamma ärende. Mina farhågor då, som jag\r\nsammanfattade i bedömningen, att om Sverige\r\nkommer in i säkerhetsrådet sker det trots\r\nregeringens agerande, visade sig inte vara\r\növerdrivna.</pre><pre>Vår kritik mot regeringens västeuropafixering och\r\nklara utestängande signalspråk mot länder utanför\r\nEuropa visade sig tyvärr vara befogad. Utgången av\r\nomröstningen är, herr talman, det hittills största\r\nutrikespolitiska misslyckandet för Bildt-Ugglas-\r\nlinjen.</pre><pre>Utrikesministern och även biståndsministern har\r\nvelat omtala att de minsann är goda FN-vänner,\r\neftersom Sverige är en av de största bidragsgivarna.\r\nJa, men detta är inte något nytt. Sverige har varit\r\ndetta hela tiden, och det är inte heller det frågan\r\ngäller. Att se en säkerhetsrådsplats eller över huvud\r\ntaget sin roll i FN främst i förhållande till hur\r\nmycket pengar man satsar, ger nästan ett kolonialt\r\nintryck: den rika kusinens syn på sämre lottade.</pre><pre>Frågan för dem som hade att rösta i FN gällde också\r\nvilken roll Sverige under den borgerliga regeringen\r\nskulle kunna och vilja spela i rådet. Skulle man vara\r\nen global och självständig partner i Dag\r\nHammaskjölds och Olof Palmes anda, en anda som\r\nutstrålade entusiasm och nytänkande när det gällde\r\natt ge världsorganisationen en ny aktivare och\r\nslagkraftigare roll i kristider? Eller kunde man\r\nförvänta sig eller befara att Sverige skulle bli en\r\nprofillös EG-anpassad rådsmedlem t.o.m. innan\r\nSverige blivit medlem av EG/EU?</pre><pre>Det var, herr talman, den senare bedömningen som\r\nslog igenom, inte att Sverige betraktades som ett\r\neuropeiskt land, utan som ett land som i realiteten\r\nredan agerade som en EG-medlem. Det kan\r\nkomma en dag då Sverige får sammanjämka sin\r\nutrikespolitik med EG/EU, och det ser inte jag som\r\nen nackdel. Men där är vi inte ännu, och alltjämt\r\nfinns det både respekt för och efterfrågan efter\r\nSveriges självständiga och konstruktiva\r\nutrikespolitiska profil i världen.</pre><pre>Vad som länge räknades som en fördel för Sverige\r\ni globala sammanhang var just det att Sverige var\r\nen högindustrialiserad, västeuropeisk nation som\r\nsamtidigt förde en politik som ansågs gagna alla\r\nländer, också de i tredje världen. Det är här som\r\nBildt-Ugglas-linjen inte klarade testet, inte höll\r\nmåttet. Den vägdes och befanns vara för lättviktig.</pre><pre>Ett sådan test för regeringen, även om kanske inte\r\nutrikesministern insåg det då, var inställningen till\r\nden högaktuella och brännande debatt som nu\r\npågår kring Generalsekreterarens förslag om att\r\ngöra FN mer handlingskraftigt. Jag talar om\r\nBoutros Ghalis ''Agenda for Peace''.</pre><pre>Frågan gäller om vi vill utnyttja FN:s legala och\r\npolitiska kraft för att ingripa när mänskliga och\r\ndemokratiska rättigheter hotas eller förtrampas.\r\nSkall vi tillåta att massvält och folkmord får äga\r\nrum oförhindrat i skydd av principen om icke-\r\ninblandning i andra staters inre angelägenheter?\r\nKan vi i Västeuropa rent moraliskt låta detta\r\npassera medan vi flitigt arbetar vidare på vår egen\r\nvälståndsutveckling och integration i EG?</pre><pre>Hur skall vi avväga FN-stadgans princip om icke-\r\ninblandning i staters affärer med det moraliska\r\nimperativet att blanda oss i för att skydda och rädda\r\nmänniskoliv? Det gäller att finna en balans mellan\r\nfolkrätten och den praktiska möjligheten att\r\ningripa för den mest grundläggande av alla\r\nmänskliga rättigheter, rätten till liv.</pre><pre>I vår debatt har vi diskuterat behovet av att med\r\nmilitärtrupp skydda matleveranser och annat i\r\nSomalia, en förfrågan som Sverige nekade att\r\nbifalla, och detta utan något som helst samråd med\r\nutrikesnämnd, riksdag eller opposition. Man\r\nskyllde i första omgången på säkerhetsskäl. Men\r\ndet argumentet fick man snabbt överge då det\r\nvisade sig att länder som Norge, Canada och\r\nBelgien minsann ställde upp.</pre><pre>Det är uppenbart för mig, att det egentliga skälet\r\nför regeringens nej var en tvist om vem som skulle\r\nbetala insatsen, UD eller Försvarsdepartementet.\r\nDet är en svår fråga att hantera, det vet jag av egen\r\nerfarenhet. I dylika fall måste frågan lyftas upp på\r\nstatsministernivå, men han var inte intresserad.</pre><pre>Anf. 41  BERTIL MÅBRINK (v):</pre><pre>Herr talman! Jag tänker blanda mig i också den här\r\ndebatten. Den kritik som framförts mot\r\nregeringen, när Sverige missade platsen i\r\nsäkerhetsrådet, tycker jag är riktig. Det ständiga\r\nframhävandet av Sveriges europeiska identitet, och\r\natt ständigt och jämt mynta detta uttryck, blev extra\r\nstötande detta år när indianerna i Amerika och\r\nafrikanerna påminns om de 500 åren av kolonialism\r\nsom följde på Columbus ''upptäckt'' av Amerika.\r\nVad de förknippar med Europa är utplundring och\r\nslavhandlare.</pre><pre>Det var också olyckligt att inte ställa upp på FN-\r\nchefens begäran om trupper till Somalia för att\r\ngarantera att exempelvis matleveranser osv.\r\nkommer fram till de svältande människorna. Men\r\ndet är inte en tillräcklig förklaring till att vi miste\r\nplatsen i säkerhetsrådet. Vi får inte glömma bort\r\nnedskärningen av biståndet med 1,5 miljarder\r\nkronor. Det finns de runt om i världen, i FN och\r\nutanför Europa, som har betecknat detta som\r\nprecis lika viktigt och uppseendeväckande som\r\nBerlinmurens fall.</pre><pre>Det är självklart att representanterna i FN för\r\ntredje världens folk spärrade upp ögonen betydligt\r\növer en sådan åtgärd. Debatten om vem som ville\r\natt biståndet skulle skäras ned med 3--4 miljarder\r\nkronor lägger jag mig inte i. Det får väl göras upp\r\nmellan dem som kom överens att skära ned\r\nbiståndet med 1,5 miljarder kronor. Jag tror inte att\r\nvi kommer undan den frågan. Enligt min mening\r\nvar själva huvudorsaken Europacentreringen och\r\ndet statsministern och andra ministrar i den nu\r\nsittande regeringen sade, men det andra hjälpte till.</pre><pre>Jag tror att det faktum att man började ifrågasätta\r\nSydafrikasanktionerna innan villkoren för en\r\növergångsregering osv. var uppfyllda, också har\r\npåverkat inställningen i tredje världens länder och\r\nandra länder. Det gäller även de dispenser som har\r\nbeviljats svenska företag i det känsliga läge som\r\nförhandlingarna nu befinner sig i när det gäller\r\nSydafrika.</pre><pre>Anf. 42  Utrikesminister MARGARETHA AF\r\nUGGLAS (m):</pre><pre>Herr talman! Själv tycker jag att det är både\r\nridderligt och bra av statsministern att låta\r\nutrikesministern få svara på utrikespolitiska frågor\r\ni kammaren.</pre><pre>Pierre Schori sade det själv: redan 14 dagar innan\r\nomröstningen i FN var Pierre Schori en Cassandra\r\nhär i kammaren. Hans utfall då mot mig och\r\nregeringen lär knappast ha hjälpt den svenska\r\nkandidaturen. Han påstår ju bl.a. att han hade hört\r\ni FN att Sverige inte längre är Sverige på grund av\r\natt vi inte längre har en socialdemokratisk regering.</pre><pre>Om Sverige hade vunnit en säkerhetsrådsplats --\r\noch det var, som jag sade i mitt interpellationssvar,\r\nbara några röster det hängde på -- hade han givetvis\r\nfråntagit denna regering all ära för segern. Han\r\nhävdade till slut också i sitt inlägg här i kammaren\r\nför 14 dagar sedan, att om Sverige ändå blev invalt\r\nskulle det vara trots den nuvarande regeringens\r\nagerande och tack vare världens hågkomster av den\r\nsocialdemokratiska utrikespolitiken. Pierre Schori\r\nsåg med andra ord redan 14 dagar före valet till att\r\nhan var helgarderad. Detta röjer, herr talman,\r\nytligheten och partiniten i hans kritik.</pre><pre>Nu stormar han igen, och han stormar ganska\r\nensam, även om kanske Bertil Måbrink nu rycker\r\nut till hans hjälp. Det faktum att han hittills har fått\r\nstorma ganska ensam är bra, eftersom Sverige\r\nannars lätt skulle framstå som en dålig förlorare.\r\nDet är allvarligt -- och detta vill jag understryka --\r\natt han ständigt upprepar att regeringens\r\neuropeiska strävanden står i motsatsställning till de\r\nglobala ambitionerna i svensk utrikespolitik. Det är\r\nallvarligt, eftersom det gör Sveriges utrikespolitik\r\nskada, därför att han skadar Europatanken i\r\nSverige och därför att han ger u-länderna en\r\nfelaktig bild av svensk Europapolitik.</pre><pre>Jag understryker att den svenska regeringen är\r\növertygad om att ett svenskt EG-medlemskap\r\nkommer att främja också våra möjligheter till\r\nsamverkan med andra länder och bidra till en\r\nlösning av de stora globala miljö- och\r\nutvecklingsproblemen. Det är regeringens uttalade\r\nambition att Sverige skall föra med sig in i EG-\r\nsamarbetet sitt engagemang, sina kunskaper och\r\nsina erfarenheter av samarbetet med u-länderna.</pre><pre>Ibland får jag intrycket av att Pierre Schori längtar\r\ntillbaka till det kalla kriget då Sverige på egen hand\r\nkunde spela en förment medlande roll. Själv är jag\r\nglad över att demokratin har segrat. Vi tyngs inte\r\nav nostalgi för den tid då socialdemokraterna\r\nfördömde demokratier och diktaturer med samma\r\nfrenesi. Världen har förändrats, Pierre Schori, och\r\nSverige har nya möjligheter och ett nytt ansvar i\r\nden värld vi nu lever i.</pre><pre>Anf. 43  PIERRE SCHORI (s):</pre><pre>Herr talman! Jag vill för åhörarnas skull och för\r\nprotokollet understryka att jag inte har sagt att det\r\nvar tack vare den socialdemokratiska regeringens\r\ntidigare politik, utan det var den tidigare förda\r\npolitiken i FN-sammanhang som gav Sverige en\r\noerhörd goodwill. Det var en politik som stöddes\r\näven av Centern, Folkpartiet och Vänsterpartiet,\r\nmen inte av Moderaterna, och det var det jag\r\nkritiserade.</pre><pre>När det gäller frågan om vem som tillfogar\r\nEuropatanken skada eller inte kan jag nöja mig\r\nmed att hänvisa till en tidningsledare i Sydsvenska\r\nDagbladet, en mycket moderat tidningsledare, som\r\nhade en hel ledare med rubriken Olyckan Bildt,\r\nsom handlade om hur man hade felhanterat EG-\r\nfrågan genom att man var så västeuropafixerad.</pre><pre>Men låt oss istället tala allvar om Förenta\r\nnationerna. Vår förre FN-ambassadör, Jan\r\nEliasson, har satt fingret på det problem vi\r\ndiskuterar. FN:s säkerhetsråd har för första gången\r\ni dess historia i år ägnat sig mer åt inbördeskrig än\r\nåt internationella konflikter. Det är detta som har\r\nlett till paradoxen att det finns pengar för\r\nhumanitära insater, men att de egentliga\r\nsvårigheterna ligger i att nå fram med pengarna till\r\nde behövande.</pre><pre>I fallet f.d. Jugoslavien och Somalia är det inte brist\r\npå pengar utan brist på tillträde som är problemet.\r\nDet är därför som behovet uppstår av en humanitär\r\nkorridor, ett slags fredskorridor, som måste\r\nskyddas av FN-trupp. Enligt Jan Eliasson måste FN\r\nför att vara relevant under kommande år ha\r\ninstrument för att agera i\r\ninbördeskrigssituationer -- och jag delar den\r\nuppfattningen. Det är här som Agenda for Peace,\r\ngeneralsekreterarens program, och\r\nutrikesministerns ointresse för detta kommer in.</pre><pre>Flera länder har svarat positivt på förslaget att ställa\r\nmilitär trupp till förfogande, upp till tusen man,\r\nsom skulle kunna sättas in för att förhindra krig och\r\nkonflikter och skydda leveranser. Ryssland,\r\nÖsterrike, Belgien och Ungern har gjort detta, och\r\nFrankrike har redan utlovat trupper. Men Sverige\r\nställde sig utanför, och det uppfattades naturligtvis\r\nnär man skulle rösta om säkerhetsrådsplatser.\r\nSverige är skeptiskt till förslaget, sade\r\nutrikesminstern i FN enligt Dagens Nyheter den 23\r\nseptember. Hon ogillade det, enligt samma tidning.</pre><pre>Jag menar att detta inte är någon okomplicerad\r\nfråga. Den behöver diskuteras och utredas. Men\r\ndet är definitivt fel, och ett brott mot\r\nHammarsköljd-Palme-linjen i vår FN-politik, att\r\nomedelbart på stående fot, i FN-högkvarteret\r\ndessutom, ställa sig avvisande till\r\ngeneralsekreterarens nytänkande, och detta utan\r\nnågra som helst konsultationer med riksdagen och\r\nutrikesnämnden. Detta egenmäktiga förfarande är\r\nockså ett inslag i Bildt-Ugglas-linjen i\r\nutrikespolitiken.</pre><pre>Anf. 44  BERTIL MÅBRINK (v):</pre><pre>Herr talman! Jag tycker att det är viktiga frågor\r\nsom Pierre Schori har tagit upp här vid olika\r\ntillfällen under lång tid. Det är många människor i\r\ndet här landet som reagerar mot centreringen mot\r\nEuropa och vad den kommer att få för\r\nkonsekvenser i vårt övriga internationella\r\nagerande. Vi kommer inte ifrån det. Det är en\r\noerhört viktig fråga. Nu är det Pierre Schori som\r\nhar tagit upp den. Om det hade varit någon annan\r\nsom hade tagit upp den, hade jag också gått upp i\r\ndebatten. Det är synd att det inte är flera från de\r\nandra partierna som deltar i debatten, eftersom det\r\när en viktig fråga för framtiden.</pre><pre>Jag har åberopat vad som har sagts om den\r\neuropeiska identiteten. Mitt exempel gällde\r\nSomalia, där vi sade nej. Försvarsministern har\r\nockså varit ute och talat om ett deltagande i FN:s\r\nfredsbevarande styrka i Cambodja. Ett argument\r\nmot det skulle vara det tropiska klimatet och att\r\nFN-operationerna var för dyra. Utrikesministern\r\nvet att detta registreras mycket noggrant runt om i\r\nvärlden. Det är klart att man reagerar på sådant.\r\nDå måste det även klaras ut här i riksdagen.</pre><pre>I mitt förra inlägg sade jag att det var ytterligare\r\nfaktorer som spelade in när det gällde platsen i\r\nsäkerhetsrådet. Det var inte bara detta, utan även\r\nbiståndet. Det får väl Pierre Schori ta på sig litet\r\ngrand. Det var en kritik också mot honom. Men\r\nvem som har förslagit att biståndet skall sänkas\r\nytterligare kan inte jag avgöra. Jag har svårt att tro\r\natt Pierre Schori eller hans parti skulle ha föreslagit\r\natt det skulle sänkas med 3-4 miljarder. Jag kan inte\r\nklara ut det. Det får ni klara ut. Man har sänkt\r\nbiståndet med 1,5 miljarder för fattiga länder i\r\ntredje världen, och det är oerhört mycket pengar.\r\nHela tredje världens folk i FN har reagerat\r\nvåldsamt på detta. Man upplever naturligtvis att\r\nSverige förändrats när det gäller solidaritet med de\r\nfattiga och förtryckta.</pre><pre>Anf. 45  Utrikesminister MARGARETHA AF\r\nUGGLAS (m):</pre><pre>Herr talman! Låt oss tala allvar, sade Pierre Schori.\r\nJa gärna, men låt oss då också tala sanning.</pre><pre>Sverige är nu mycket aktivt engagerat i en informell\r\narbetsgrupp i generalförsamlingen som just arbetar\r\nmed att driva de konkreta förslagen i Agenda for\r\nPeace vidare. Hela mitt FN-tal är ett stöd för\r\nAgenda for Peace och generalsekreterarens förslag\r\ni Agenda for Peace.</pre><pre>Jag skall nu citera direkt ur mitt FN-tal exakt vad\r\njag sade på den punkt som Pierre Schori tar upp\r\ngång på gång. Jag sade så här: ''Det är av största\r\nvikt att FN får konkreta möjligheter att föregripa\r\noch förhindra konflikter. Fredsbevarande styrkor\r\nbör kunna sändas ut i förebyggande syfte. Parterna\r\ni en konflikt bör uppmanas att i större utsträckning\r\nvända sig till Internationella domstolen för en\r\nfredlig lösning av tvister. Kränkningar av\r\ngrundläggande mänskliga rättigheter kan utgöra ett\r\nhot mot internationell fred och säkerhet och\r\ndärmed bli föremål för åtgärder från\r\nsäkerhetsrådets sida. Vi har all anledning att\r\nnoggrant följa och analysera den svåra frågan om\r\nanvändning av militära tvångsmedel för att bevara\r\neller skapa fred enligt stadgans artikel 42 och\r\nupprättandet av permanenta FN-styrkor på\r\nnationell basis för detta ändamål. Varje förändring\r\nav FN:s praxis bör äga rum i bredast möjliga\r\nsamförstånd.''</pre><pre>Detta är ordagrant vad jag sade i mitt tal i\r\ngeneralförsamlingen.</pre><pre>Det är dessutom så, Pierre Schori, att det som nu\r\nhåller på att växa fram i diskussionen i FN om\r\nstående permanenta styrkor är en modell som\r\nmycket påminner om den svenska modellen, dvs.\r\natt vi har avsatt beredskapsstyrkor. Vi har styrkor\r\nsom har fått utbildning och som relativt snabbt kan\r\nställas till FN:s förfogande.</pre><pre>Anf. 46  PIERRE SCHORI (s):</pre><pre>Herr talman! Utrikesministern citerar från sitt tal i\r\nFN. Allmänheten har ju inte möjlighet att sitta i\r\ngeneralförsamlingen och lyssna på det. Man kunde\r\ndäremot läsa i pressen det jag citerade i mitt förra\r\ninlägg, att utrikesministern var avvisande till\r\ngeneralsekreterarens nytänkande osv. Jag vet att vi\r\nhar den här möjligheten i Sverige. Det är därför jag\r\ntycker att vi inte heller skall säga nej. Det är\r\nhandling, inte ord i ett tal, som räknas. Här sade\r\nman tre gånger nej till olika förfrågningar före valet\r\ntill säkerhetsrådet.</pre><pre>Jag kan ju ställa en testfråga till utrikesministern.\r\nNästa steg som BoutrosGhali vill ta är att de\r\nmedlemsländer som är intresserade -- och\r\nutrikesministern säger att Sverige är det -- skall\r\nsatsa pengar i en fond ''for peacekeeping''. Kan\r\nutrikesministern då göra ett slags utfästelse här att\r\nSverige kommer delta i en fond ''for peacekeeping''\r\nsom har detta syfte? Det är steg två i hans plan.</pre><pre>Herr talman! Jag ställde frågor till Carl Bildt, men\r\nfick svar av oraklet i Delfi, fru utrikesministern. Jag\r\nskall då upprepa mina frågor till statsministern. Jag\r\nfår väl återkomma i andra sammanhang, eftersom\r\njag inte har fått svar på dem. Frågorna var om\r\nutrikesministern delade Carl Bildts farhågor att det\r\nvar svårt att sitta i både ESK:s ledning och i\r\nsäkerhetsrådet. Det trodde man inte på UD, men\r\ndet sade statsministern efteråt. Vilken grund tror\r\nMargaretha af Ugglas att Carl Bildt har för denna\r\nbedömning? Delar hon den uppfattningen, eller\r\nkommer hon att ta honom ur villfarelsen?</pre><pre>Nästa fråga är om utrikesministern delar Carl Bildts\r\nuppfattning att Europapolitiken är viktigare än en\r\nplats i säkerhetsrådet. I samma uttalande sade han\r\natt somliga i UD uppenbarligen har byggt luftslott.\r\nHan riktade inte kritiken mot utrikesministern,\r\nutan mot dem som levererat underlaget till\r\nregeringens bedömning. Har man byggt luftslott på\r\nUD, utrikesministern, och felinformerat\r\nregeringen? Jag tror inte det. Jag tror att det i stället\r\när en spark i solar plexus från statsministern mot\r\ndem som har gjort grovjobbet på UD.</pre><pre>Vidare vill jag fråga om Sverige kommer att lägga\r\npå ett extra kol i sin FN-politik. Kommer man att\r\ngöra ett nytt försök att bli medlem i säkerhetsrådet\r\n1994? Om man väljer detta, vilken roll önskar då\r\nMargaretha af Ugglas att statsministern skall spela?</pre><pre>Utrikesministern har en egen handplockad\r\nrådgivare som heter Ingemar Dörfer som i en bok\r\nför ett år sedan skrev att FN var antivästligt och att\r\nSverige borde lämna sin förtunnade värld av FN-\r\nstadgar. Detta verkar vara en syn som stämmer\r\növerens med statsministerns. Är det också\r\nutrikesministerns syn?</pre><pre>Anf. 47  Utrikesminister MARGARETHA AF\r\nUGGLAS (m):</pre><pre>Herr talman! Jag tycker att Pierre Schori svänger\r\nlitet i sin argumentering. Pierre Schori har\r\nupprepade gånger i inlägg och artiklar i massmedia\r\nanvänt det som har stått i DN. Min enkla förklaring\r\nvar vad jag sade i FN:s generalförsamling. Jag tror\r\nfaktiskt att de länder som är representerade i FN:s\r\ngeneralförsamling och som hade att avlägga sinna\r\nröster på valnatten, läser mina FN-tal och de\r\nståndpunkter som Sverige har där. De letar inte upp\r\nDagens Nyheter och läser vad som må ha stått där.\r\nDärför tyckte jag att det var viktigt att göra klart för\r\nkammaren och för Pierre Schori vad jag har sagt i\r\nmitt FN-tal.</pre><pre>Pierre Schori ställde dessutom en konkret fråga till\r\nmig om Sverige är berett att delta i denna\r\nreservfond för fredsbevarande operationer. Vi var\r\nett av de första länder som deltog i humanitära\r\nreservfonden, där Jan Eliasson har ett särskilt\r\nansvar. Redan i mitt FN-tal förklarade jag att: ''De\r\nnordiska länderna har funnit att inrättandet av en\r\nreservfond för fredsbevarande operationer skulle\r\nutgöra ett viktigt steg på vägen mot en lösning av\r\nfinansieringsfrågan.''</pre><pre>Detta sade jag alltså redan i mitt tal i FN. Det är\r\nalldeles klart att Sverige är ett av de länder som\r\nkommer att ställa upp på detta förslag.</pre><pre>Bland de många frågor som Pierre Schori ställde till\r\nmig var en om Sverige nu kommer att lägga på ett\r\nextra kol. Ja, herr talman, det är min inställning. Så\r\när det. Man lägger på ett extra kol när man har\r\ninregistrerat ett nederlag. Det kommer vi också att\r\ngöra.</pre><pre>Överläggningen var härmed avslutad.</pre><pre>5 §  Anmälan om kompletteringsval till\r\nsocialförsäkringsutskottet</pre><pre>Talmannen anmälde att Ny demokratis\r\nriksdagsgrupp som suppleant i\r\nsocialförsäkringsutskottet under Lars Moquists\r\nledighet anmält hans ersättare Vivianne Franzén.</pre><pre>Talmannen förklarade vald till</pre><pre>suppleant i socialförsäkringsutskottet</pre><pre>Vivianne Franzén (nyd)</pre><pre>6 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1992/93:31 till socialförsäkringsutskottet</pre><pre>7 §  Hänvisning av proposition 1992/93:95 till\r\nutskott och beslut om förkortad motionstid</pre><pre>Föredrogs och hänvisades</pre><pre>Proposition</pre><pre>1992/93:95 Lag om paketresor</pre><pre>till lagutskottet</pre><pre>Regeringen hade föreslagit att riksdagen skulle\r\nbesluta att motionstiden för denna proposition\r\nförkortades till sju dagar.</pre><pre>Kammaren beslöt förkorta motionstiden till att\r\nutgå torsdagen den 19 november.</pre><pre>8 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1992/93:131 till skatteutskottet</pre><pre>Skrivelse</pre><pre>1992/93::15 till konstitutionsutskottet</pre><pre>1992/93:138 till skatteutskottet</pre><pre>Förslag</pre><pre>1992/93:RR2 till socialförsäkringsutskottet</pre><pre>Redogörelserna</pre><pre>1992/93:NR1 till utrikesutskottet</pre><pre>1992/93:JO1 till konstitutionsutskottet</pre><pre>Motionerna</pre><pre>1992/93:So5--So7 till socialutskottet</pre><pre>1992/93:Fö1 och Fö2 till försvarsutskottet</pre><pre>1992/93:Sk3 till skatteutskottet</pre><pre>1992/93:Jo1--Jo5 till jordbruksutskottet</pre><pre>9 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:124 Skatt på dieselolja m.m.</pre><pre>1992/93:127 Vissa frågor om beskattning av\r\ninkomst av tjänst</pre><pre>Redogörelse</pre><pre>1992/93:ER1 Från Sveriges delegation vid\r\nEuroparådets parlamentariska (rådgivande)\r\nförsamling</pre><pre>Motioner</pre><pre>med anledning av prop. 1992/93:37 Ny organisation\r\nför förvaltning av statens fastigheter och lokaler,\r\nm.m.</pre><pre>1992/93:Fi9 av Sture Ericson m.fl. (s)</pre><pre>1992/93:Fi10 av Åke Gustavsson m.fl. (s)</pre><pre>1992/93:Fi11 av Erling Bager m.fl. (fp,s,m,c,kds,v)</pre><pre>1992/93:Fi12 av Erling Bager m.fl. (fp,s,m,c,kds,v)</pre><pre>1992/93:Fi13 av Hans Gustafsson m.fl. (s)</pre><pre>1992/93:Fi14 av Birger Hagård (m)</pre><pre>1992/93:Fi15 av Nils-Olof Gustafsson (s)</pre><pre>med anledning av prop. 1992/93:50 Åtgärder för att\r\nstabilisera den svenska ekonomin</pre><pre>1992/93:Fi16 av Sten Söderberg (-)</pre><pre>1992/93:Fi17 av John Andersson (v)</pre><pre>1992/93:Fi18 av Karin Israelsson m.fl. (c)</pre><pre>1992/93:Fi19 av Elisabeth Persson (v)</pre><pre>1992/93:Fi20 av Carl-Johan Wilson (fp)</pre><pre>1992/93:Fi21 av Annika Åhnberg (-)</pre><pre>1992/93:Fi22 av Annika Åhnberg (-)</pre><pre>1992/93:Fi23 av Lars Andersson (-)</pre><pre>1992/93:Fi24 av Hans Göran Franck (s)</pre><pre>1992/93:Fi25 av Robert Jousma (nyd)</pre><pre>1992/93:Fi26 av Birgitta Carlsson och Bengt\r\nKindbom (c)</pre><pre>1992/93:Fi27 av Georg Andersson m.fl. (s)</pre><pre>1992/93:Fi28 av Ingrid Näslund m.fl. (kds)</pre><pre>1992/93:Fi29 av Inger Lundberg och Ingegerd\r\nSahlström (s)</pre><pre>1992/93:Fi30 av Hans Stenberg m.fl. (s)</pre><pre>1992/93:Fi31 av Sten-Ove Sundström m.fl. (s)</pre><pre>1992/93:Fi32 av Martin Nilsson m.fl. (s)</pre><pre>1992/93:Fi33 av Maj-Inger Klingvall m.fl. (s)</pre><pre>1992/93:Fi34 av Håkan Strömberg m.fl. (s)</pre><pre>1992/93:Fi35 av Ingvar Carlsson m.fl. (s)</pre><pre>1992/93:Fi36 av Ian Wachtmeister m.fl. (nyd)</pre><pre>1992/93:Fi37 av Lars Werner m.fl. (v)</pre><pre>1992/93:Fi38 av Sigge Godin (fp)</pre><pre>1992/93:Fi39 av Anita Persson (s)</pre><pre>1992/93:Fi40 av Birthe Sörestedt m.fl. (s)</pre><pre>1992/93:Fi41 av Annika Åhnberg (-)</pre><pre>1992/93:Fi42 av Annika Åhnberg (-)</pre><pre>1992/93:Fi43 av Annika Åhnberg (-)</pre><pre>1992/93:Fi44 av Owe Andréasson m.fl. (s)</pre><pre>1992/93:Fi45 av Jan Fransson m.fl. (s)</pre><pre>1992/93:Fi46 av Monica Widnemark m.fl. (s)</pre><pre>1992/93:Fi47 av Birgitta Dahl m.fl. (s)</pre><pre>1992/93:Fi48 av Berit Andnor m.fl. (s)</pre><pre>1992/93:Fi49 av Sten Östlund m.fl. (s)</pre><pre>1992/93:Fi50 av Jan Fransson m.fl. (s)</pre><pre>1992/93:Fi51 av Magnus Persson m.fl. (s)</pre><pre>1992/93:Fi52 av Johnny Ahlqvist m.fl. (s)</pre><pre>1992/93:Fi53 av Hans Gustafsson m.fl. (s)</pre><pre>1992/93:Fi54 av Stina Gustavsson (c)</pre><pre>1992/93:Fi55 av Göran Persson m.fl. (s)</pre><pre>1992/93:Fi56 av Inger Hestvik m.fl. (s)</pre><pre>1992/93:Fi57 av Laila Strid-Jansson och Arne\r\nJansson (nyd)</pre><pre>1992/93:Fi58 av Sverre Palm m.fl. (s)</pre><pre>1992/93:Fi59 av förste vice talman Stig Alemyr\r\nm.fl. (s)</pre><pre>1992/93:Fi60 av Rune Evensson m.fl. (s)</pre><pre>1992/93:Fi61 av Ingvar Johnsson m.fl. (s)</pre><pre>1992/93:Fi62 av Jan Fransson m.fl. (s)</pre><pre>1992/93:Fi63 av Arne Kjörnsberg m.fl. (s)</pre><pre>1992/93:Fi64 av Jan Fransson och Anders Nilsson\r\n(s)</pre><pre>1992/93:Fi65 av Jan Fransson m.fl. (s)</pre><pre>1992/93:Fi66 av Karl-Gösta Svenson (m)</pre><pre>1992/93:Fi67 av Ivar Virgin (m)</pre><pre>1992/93:Fi68 av Arne Jansson m.fl. (nyd)</pre><pre>1992/93:Fi69 av Lena Hjelm-Wallén m.fl. (s)</pre><pre>1992/93:Fi70 av Ulla Pettersson (s)</pre><pre>1992/93:Fi71 av Bengt Hurtig (v)</pre><pre>1992/93:Fi72 av Dan Eriksson i Stockholm (nyd)</pre><pre>1992/93:Fi73 av Lena Klevenås m.fl. (s)</pre><pre>1992/93:Fi74 av Anita Johansson m.fl. (s)</pre><pre>1992/93:Fi75 av Axel Andersson m.fl. (s)</pre><pre>med anledning av prop.1992/93:58\r\nBostadsanpassningsbidrag m.m.</pre><pre>1992/93:Bo17 av Eva Zetterberg (v)</pre><pre>1992/93:Bo18 av Christel Anderberg (m)</pre><pre>1992/93:Bo19 av Oskar Lindkvist m.fl. (s)</pre><pre>med anledning av prop. 1992/93:63 Ändrade\r\nbestämmelser i fråga om bostadsbidrag för år 1993,\r\nm.m.</pre><pre>1992/93:Bo20 av Oskar Lindkvist m.fl. (s)</pre><pre>1992/93:Bo21 av Kent Carlsson (s)</pre><pre>med anledning av prop. 1992/93:71 Utländska\r\nförvärv av fast egendom</pre><pre>1992/93:L7 av Birgitta Hambraeus (c)</pre><pre>1992/93:L8 av Richard Ulfvengren och John\r\nBouvin (nyd)</pre><pre>med anledning av prop. 1992/93:96 Vissa uppbörds-\r\noch indrivningsfrågor, m.m.</pre><pre>1992/93:Sk4 av Lars Hedfors m.fl. (s)</pre><pre>med anledning av redog. 1992/93:RFK1\r\nRiksdagens förvaltningskontors redogörelse för\r\nverksamhetsåret 1991/92</pre><pre>1992/93:K4 av Harriet Colliander (nyd)</pre><pre>Näringsutskottets betänkande</pre><pre>1992/93:NU7 Ombildning av föreningsbankerna till\r\nett bankaktiebolag</pre><pre>Arbetsmarknadsutskottets betänkande</pre><pre>1992/93:AU4 Arbetstid, semester och annan\r\nledighet</pre><pre>EES-utskottets betänkande</pre><pre>1992/93:EU1 Europeiska ekonomiska samarbets-\r\nområdet</pre><pre>10 § Anmälan om interpellationer</pre><pre>Anmäldes att följande interpellationer framställts</pre><pre>den 12 november</pre><pre>1992/93:37 av Lars Stjernkvist (s) till\r\narbetsmarknadsministern om den kommunala\r\narbetsmarknaden:</pre><pre>I Norrköping befarar Kommunalarbetarförbundet\r\natt ca 600 anställda sägs upp under våren 1993. I\r\nMotala har kommunen förvarnat om att den måste\r\nvarsla 400--500 anställda. Finspångs kommun har\r\nredan varslat över 200 anställda.</pre><pre>I hela Östergötland är flera tusen kommunalt\r\nanställda i farozonen. Om inget görs förvandlas\r\nkommunerna till en krisbransch under 1993.</pre><pre>Den 31 oktober var 16 909 östgötar öppet\r\narbetslösa. Om kommunerna fullföljer sina planer\r\nkommer lågkonjunkturen att fördjupas ytterligare.</pre><pre>Ytterst handlar det naturligtvis om pengar. Beslutet\r\natt skära ner bidragen till kommunerna och\r\nlandstinget med 7 500 miljoner kronor gör att\r\nmånga kommuner känner sig tvingade att säga upp\r\npersonal. Med skattestopp och statens\r\nnedskärningar är kommunerna uppträngda mot\r\nväggen.</pre><pre>Fast de ekonomiska effekterna är inte självklara.</pre><pre>Arbetslösheten leder till att andra kostnader ökar\r\nför kommunerna. Dessutom gör sig kommunen av\r\nmed viktig kompetens, som kan vara svår att få\r\ntillbaka när konjunkturen vänder. Det är självklart\r\nkommunerna själva som bestämmer hur\r\nunderskotten skall bekämpas. Deras beslut\r\npåverkar emellertid landets möjligheter att komma\r\nur den djupa lågkonjunkturen, varför jag\r\nförutsätter att regeringen har synpunkter på det\r\nsom händer och planeras i kommunerna. En\r\narbetsmarknadspolitik, som sätter arbetslinjen\r\nfrämst, blir omöjlig om Norrköping och andra\r\nkommuner försöker svälta sig ur den ekonomiska\r\nkrisen.</pre><pre>Mot bakgrund av ovanstående frågar jag\r\narbetsmarknadsministern vilka åtgärder statsrådet\r\när beredd att vidta för att förhindra att\r\nkommunerna förvandlas till en krisbransch under\r\n1993.</pre><pre>1992/93:38 av Maj-Lis Lööw (s) till kulturministern\r\nom Sverige och det internationella samarbetet om\r\nflyktingfrågor m.m.:</pre><pre>Vikten av internationellt samarbete kring flykting-\r\noch migrationsfrågor är odiskutabelt. Sverige har\r\nsedan lång tid mycket aktivt deltagit i de olika\r\ninternationella fora som på olika sätt har att\r\nbehandla dessa frågor.</pre><pre>Jag har förstått att den nuvarande regeringens\r\naktiviteter på detta område främst handlat om att\r\nhitta såväl metoder som rätt forum för att skapa en\r\neuropeisk beredskap, policy och ''burden sharing'' i\r\ns.k. massflyktssituationer.</pre><pre>Det är förståeligt om den akuta situationen nu\r\nframtvingar denna prioritering. Blotta farhågan för\r\nen katastrofsituation i forna Sovjetunionen\r\nsamlade en speciell konferens på detta tema i Wien\r\ni januari 1991. Då var det framför allt Polen,\r\nTjeckoslovakien och Ungern som vill försäkra sig\r\nom ''burden sharing''. Ingen anade då att det i\r\nstället skulle bli i Jugoslavien som innevånarna\r\ntvingades fly hals över huvud. Detta framkallade\r\nockså krav på gemensamt agerande, som visade sig\r\nnog så svårt.</pre><pre>Behovet av internationellt samarbete torde dock\r\nvara mer komplicerat än så. Vi måste få\r\ninternationella överenskommelser på många fler\r\nområden än den speciella massflyktssituationen.\r\nInte minst behöver Europa -- inte bara EG -- hitta\r\nett gemensamt förhållningssätt till såväl\r\nmigrationstrycket som flyktingars skyddsbehov.\r\nIngen kan slå sig till ro med att antalet asylsökande\r\nnu minskar från övriga världen. Den dag vi\r\nförhoppningsvis kan skapa fred och tillväxt på nytt\r\ni Europa kommer alldeles säkert 80-talets ständigt\r\nökande asylsökandeström att återuppstå.</pre><pre>Frågan om hur en minsta gemensam nämnare för\r\nden Europeiska flyktingpolitiken skall se ut är\r\nminst sagt brännande. För Sverige gäller det i en\r\nsådan diskussion att bestämma vilka förslag som\r\nrealistiskt sett kan vinna gehör och hur dessa skall\r\ndrivas tillsammans med likasinnade länder.</pre><pre>Denna insikt ledde till att den socialdemokratiska\r\nregeringen försökte skapa en principiell plattform\r\nför såväl den framtida reformeringen av den\r\nsvenska invandrings- och flyktingpolitik som det\r\ninternationella agerandet. Detta arbete startade\r\nmed ingående förstudier, uppföljt av en utredning\r\noch till sist en proposition till riksdagen. Hela\r\ndenna process tilldrog sig stort intresse från flera\r\nländer, inte bara i Europa. Redan förstudien rönte\r\nstor internationell uppmärksamhet.</pre><pre>Propositonen drogs tillbaka av den borgerliga\r\nregeringen. Nu ett år senare skall en ny utredning\r\ntillsättas. En av de mera uppenbara\r\nkonsekvenserna av detta är att riksdagen inte fått\r\nnågon möjlighet att ha synpunkter på efter vilka\r\nlinjer Sverige driver i det internationella arbete som\r\npåstås vara så intensivt.</pre><pre>Det är knappast troligt att det övriga Europa -- inte\r\nens Norden -- skulle vara berett att anta de svenska\r\nasylreglerna så som de ser ut i dag. Samtidigt är alla\r\növerens om att den gamla flyktingkonventionens\r\ndefinition inte räcker till för dagens skyddsbehov.\r\nTill detta kommer förståeliga och mänskliga krav\r\npå anhöriginvandring utöver kärnfamiljbegreppet.\r\nAllt detta måste också vara ihop med vad vi kan\r\ngöra på utrikes- och biståndspolitikens område.\r\nDen socialdemokratiska propositionen markerade\r\ndetta genom att den lades fram av invandrar- och\r\nbiståndsministern gemensamt.</pre><pre>Efter vilka linjer driver nu Sverige internationellt\r\noch i Europa, frågor kring massflykt, flyktingar och\r\növrig migration?</pre><pre>1992/93:39 av Gudrun Schyman (v) till statsrådet\r\nUlf Dinkelspiel om regeringens förhandling med\r\nEG om svenskt medlemskap:</pre><pre>Sedan den svenska medlemsansökan överlämnades\r\ntill EG har förutsättningarna förändrats i flera\r\navseenden. EG har genom Maastrich-avtalet från\r\ndecember förra året beslutat omvandla sig till\r\nEuropeiska unionen (EU) med bl.a. gemensam\r\nutrikes- och säkerhetspolitik (EPU) och en\r\ngemensam monetär politik (EMU). Denna\r\ngenomgripande omvandling från en ekonomisk\r\ngemenskap till en union har emellertid utlöst en\r\ndjupgående debatt och ett folkligt motstånd i\r\nflertalet EG-länder.</pre><pre>Danskarnas nej till unionen den 2 juni blev en\r\nvändpunkt. Den franska folkomröstningen gav ett\r\nmycket knappt ja. Det brittiska beslutet har\r\nuppskjutits i avvaktan på en ny dansk\r\nfolkomröstning, som kan komma att hållas i maj,\r\ntill sommaren eller kanske rent av först till hösten.</pre><pre>Samtidigt har opinionen svängt i Sverige. Enligt\r\nden senaste opinionsmätningen, publicerad i\r\nGöteborgsposten den 3 november, var 53 % emot\r\nEG-medlemskap. Endast 30 % var för.</pre><pre>Den svenska regeringen förefaller emellertid att\r\nfortsätta förberedelserna för\r\nmedlemsförhandlingarna som om inget hänt. De\r\ndanska förbehållen synes den inte ta någon som\r\nhelst hänsyn till. Denna oförbehållsamma\r\nuppslutning bakom Maastrichtavtalet -- exempelvis\r\nså som statsminister Carl Bildt uttalade den vid sitt\r\nbesök i Bryssel i oktober -- har uppmärksammats\r\nutomlands. Den danska tidningen Information\r\nsatte rubriken ''Sverige ikke interesseret i dansk\r\naftale''.</pre><pre>Sverige skall alltså acceptera det som danskarna\r\navvisat, bl.a. den gemensamma utrikes- och\r\nsäkerhetspolitiken, den gemensamma\r\nförsvarspolitiken och den gemensamma valutan.\r\nRegeringen säger sig inte begära några särvillkor.\r\nNågot gemensamt nordiskt agerande verkar den\r\ninte vara intresserad av.</pre><pre>Regeringen uttalar fast tilltro till att tidtabellen för\r\nde svenska förhandlingarna med EG skall kunna\r\nhållas trots de mycket svårlösta problem som EG\r\nhar med hanteringen av Maastrichtavtalet och\r\nbudgeten. Vi vet att Beneluxländerna säger nej till\r\nförhandlingar om nya medlemskap innan avtalet\r\nhar ratificerats. När det kan ske kan ingen säga i\r\ndag.</pre><pre>Regeringen utgår ifrån att förhandlingarna skall\r\nföras utifrån Maastrichtavtalet så som det nu är\r\nskrivet. Men i hela EG diskuteras hur avtalet skall\r\nkompletteras med en ''bruksanvisning'', bl.a. när\r\ndet gäller tolkningen av subsidiaritetsprincipen och\r\nbehovet av bättre kontakter med de nationella\r\nparlamenten.</pre><pre>Förhandlingsuppläggningen bygger också på att det\r\nsvenska folket kommer att säga ja till medlemskap\r\ni den folkomröstning som skall hållas 1994 -- oavsett\r\nvad opinionsmätningarna säger. Någon beredskap\r\nför alternativa lösningar, om folkomröstningen\r\navvisar EU-medlemskapet, finns ej. Vad som gäller\r\när ett förbehållslöst ja till Maastrichtavtalet. Så\r\nförbehållslöst att Carl Bildt nu sägs tala om EG\r\n''med samma passion som man talar om sin första\r\nkärlek'', vilket Svenska Dagbladet skriver i en\r\nledare i dag.</pre><pre>Allt detta har framkallat bekymrade reaktioner\r\nfrån många håll. Nordvästra Skånes Tidningar (m)\r\nskrev exempelvis den 2 november: ''Regeringen\r\nbör försöka utnyttja det manöverutrymme som\r\nfinns i EG-förhandlingarna''.</pre><pre>Jag vill därför fråga Europaministern:</pre><pre>1.  Är regeringen beredd att överväga möjligheten\r\natt förhandla med EG med beaktande av de danska\r\nsärvillkoren?</pre><pre>2.  Vilken beredskap har regeringen för det fall att\r\nförhandlingarna med EG försenas så att tidtabellen\r\nförskjuts så att ett förhandlingsresultat inte ligger\r\nklart den 18 december 1993, då riksdagen senast\r\nmåste besluta om grundlagsändring?</pre><pre>3.  Kommer regeringen att överväga en gemensam\r\nnordisk väg, om den andra danska\r\nfolkomröstningen ger ett förnyat nej till EU?</pre><pre>4.  Hur tänker regeringen -- om den fortfarande\r\nsitter kvar då -- agera i fall av ett ''nej'' i den svenska\r\nfolkomröstningen?</pre><pre>den 13 november</pre><pre>1992/93:40 av Lisbeth Staaf-Igelström (s) till\r\narbetsmarknadsministern om arbetsmarknadsläget\r\ni Karlstads kommun:</pre><pre>Den pågående omstruktureringen av Värmlands\r\nbasindustri och den djupa lågkonjunkturen gör att\r\nlänet är i stort behov av insatser och åtgärder för att\r\nfrämja sysselsättning och tillväxt.\r\nStrukturomvandlingen inom ett antal\r\nindustribranscher som är etablerade i länet har tagit\r\nny fart. Detta drabbar sysselsättningen i Värmland\r\nmycket negativt och hårt.</pre><pre>Karlstadsregionen spelar en central roll för\r\nutvecklingen i Värmland. Regionen har på några\r\nområden utvecklats positivt, bl.a. har flera\r\nhögteknologiska företag lokaliserats till Karlstad.\r\nDen nuvarande situationen med neddragningar\r\ninom andra områden, inte minst inom\r\nförsvarssektorn, gör dock att arbetslösheten ökar\r\noch att den förnyelse som successivt skett i\r\nKarlstad, inte längre förmår att balansera\r\nbefolknings- och sysselsättningsminskningarna i\r\nlänet i övrigt.</pre><pre>Försvarssektorn har svarat för betydande delar av\r\nsysselsättningen i Karlstadsregionen. Tidigare har\r\nBergslagens militärområde avvecklats, samtidigt\r\nsom verksamheterna inom förvaltningsbyggnaden\r\nKarolinen minskat successivt. Vissa delar av\r\nförsvarsindustrin Bofors AB, Zakrisdalsverken är\r\nlokaliserad till Karlstad. Under senare tid har\r\nnedgången i verksamheten inom företaget varit\r\nkraftig.</pre><pre>År 1988 fanns 1 075 anställda och de varsel som nu\r\nhar utfärdats innebär en reducering av\r\narbetsstyrkan till ca 350 anställda vid företaget.\r\nYtterligare minskningar av arbetsstyrkan kan\r\nbefaras på grund av pågående utredningar om den\r\nnybildade Boforskoncernen. Zakrisdalsverken i\r\nKarlstad har en mycket kompetent och kunnig\r\narbetskraft, som bör behållas intakt. Denna\r\nhögkvalitativa kompetens bör tillvaratas för att\r\ntillgodose kravet på teknologisk nivå och\r\nkonkurrenskraft vid företaget och för\r\nKarlstadsregionens utveckling.</pre><pre>Mina frågor till arbetsmarknadsministern är:</pre><pre>Vilka insatser är arbetsmarknadsministern beredd\r\natt vidta mot arbetslösheten i Karlstadsregionen?</pre><pre>Vilka insatser är arbetsmarknadsministern beredd\r\natt vidta för att Zakrisdalsverkens anställdas\r\nhögkvalitativa kompetens tas till vara?</pre><pre>11 § Anmälan om frågor</pre><pre>Anmäldes att följande frågor framställts</pre><pre>den 12 november</pre><pre>1992/93 av Inger Lundberg (s) till statsrådet\r\nBeatrice Ask om statsbidragen och asylsökande\r\nbarn i grundskoleundervisningen:</pre><pre>Laxå kommun tillhör de mindre kommuner, som\r\nhar en stor flyktingförläggning. Kommunen har\r\nansvaret för att anordna grundskoleundervisning,\r\nmedan staten har kostnadsansvaret för de\r\nasylsökande barnen.</pre><pre>Antalet asylsökande har ökat kraftigt på\r\nförläggningar i Laxå under det senaste året. Läsåret\r\n1991/92 fanns i kommunen 760 mantalsskrivna och\r\n59 asylsökande skolbarn. I maj 1992 tillkom\r\nytterligare 26 asylsökande barn. Innevarande läsår\r\nfinns i kommunen 758 mantalsskrivna och 134\r\nasylsökande skolbarn.</pre><pre>I nuvarande statsbidragssystem ges kommunerna\r\nersättning för kostnaderna i efterhand. Om ingen\r\nslutreglering görs när statsbidragen till\r\nkommunerna läggs om till ett samlat\r\nkommunbidrag kan kommunen komma att förlora\r\nersättning i storleksordningen 2 miljoner kronor för\r\ndrygt 70 barn. Som framgår ovan omfattar de icke\r\nutbetalda statsbidragen en hög andel av\r\nkommunens kostnader för grundskolan.</pre><pre>Är skolministern beredd att vidta åtgärder så att en\r\nkommun med omfattande och ökande ansvar för\r\ngrundskoleundervisning till asylsökande barn ges\r\nfull kompensation för sina kostnader när\r\nstatsbidragen till kommunerna läggs om?</pre><pre>1992/93:184 av Sigge Godin (fp) till\r\nförsvarsministern om försvarets inköp av nya\r\nbandfordon:</pre><pre>Armén har sedan en tid provat ett pansrat\r\nbandfordon av sovjetisk modell -- MTLB -- och\r\nchefen för armén har nu, enligt pressuppgifter,\r\nbegärt att få köpa några hundra fordon från\r\nTyskland. Om Sverige inte köper dessa bandfordon\r\nkommer de enligt uppgift att skrotas.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen att inköpa dessa bandfordon, och\r\nhur kommer detta att påverka svensk\r\nbandvagnstillverkning?</pre><pre>1992/93:185 av Håkan Holmberg (fp) till\r\nkulturministern om handläggningen av asylärenden\r\nmot bakgrund av situationen i östra Turkiet:</pre><pre>Sedan ett par månader har situationen för den\r\nkurdiska befolkningen i östra Turkiet avsevärt\r\nförvärrats. Regeringen i Ankara söker nu med\r\nmilitära medel slå ut extremistorganisatonen PKK\r\nfrån verksamhet i landet. I praktiken pågår nu ett\r\ninbördeskrig. Svensk och internationell press\r\nrapporterar om höga dödssiffror, städer som\r\nförsatts i blockad eller tömts på sina invånare samt\r\nom ett ständigt växande tryck på den kurdiska\r\ncivilbefolkningen.</pre><pre>Flera fall under senare tid ger vid handen att\r\nStatens invandrarverk valt att blunda för denna\r\nutveckling vid sin bedömning av ansökningar om\r\nuppehållstillstånd i Sverige från kurder som redan\r\ntidigare förföljts eller trakasserats av de turkiska\r\nmyndigheterna. Det förefaller uppenbart att ett\r\nsådant förfaringssätt knappast kan ligga i linje med\r\nde krav på humanitet och flexibilitet som skall\r\nprägla svensk flyktingpolitik.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder är regeringen beredd att vidta för att\r\ntillse att principerna om humanitet och flexibilitet\r\nrespekteras vid handläggningen av asylärenden\r\nfrån de kurdiska delarna av Turkiet?</pre><pre>1992/93:186 av Ulrica Messing (s) till\r\nkulturministern om Moderna museet:</pre><pre>Moderna museets målningar förvaras i en\r\nålderdomlig byggnad och riksdagen har beslutat att\r\nbygga ett nytt museum.</pre><pre>Kulturminister Birgit Friggebo har dock inte givit\r\nen proposition i frågan.</pre><pre>När kommer medel att anslås så att byggandet av\r\nett nytt museum kan starta?</pre><pre>1992/93:187 av Berit Andnor (s) till\r\narbetsmarknadsministern om\r\ndeltidsarbetslösheten:</pre><pre>I september var 80 000 personer, nästan\r\nuteslutande kvinnor, deltidsarbetslösa. Deras antal\r\nökar och kommer att öka starkt när regeringen\r\ntvingar kommunerna att skära ned i den\r\nkommunala verksamheten. Dessa kvinnor hamnar\r\ni en nästintill omöjlig beslutssituation när de efter\r\nbara 150 dagar riskerar att utförsäkras från sin A-\r\nkassa. Minst 10 000 deltidsarbetslösa ställs nu snart\r\ninför det omöjliga valet att antingen säga upp sig\r\nfrån den antällning man har och stämpla på heltid\r\neller försöka leva på en lön som inte räcker till.</pre><pre>Mot den bakgrunden vill jag ställa följande fråga till\r\narbetsmarknadsministern.</pre><pre>Avser statsrådet att vidta någon åtgärd för att lösa\r\nde deltidsarbetslösas problem?</pre><pre>1992/93:188 av Sigrid Bolkéus (s) till\r\nkommunikationsministern om tågtrafiken mellan\r\nStockholm och Östersund:</pre><pre>Vid sitt besök i Bollnäs den 16 september 1992\r\nlovade kommunikationsminister Mats Odell att\r\ntillsätta en statlig utredningsman för att studera\r\nmöjligheterna att åstadkomma snabbare tågtrafik\r\nsträckan Stockholm--Östersund.</pre><pre>Har den statliga utredningsmannen tillsatts som\r\nskall studera möjligheterna att åstadkomma\r\nsnabbare tågtrafik sträckan Stockholm--\r\nÖstersund?</pre><pre>den 13 november</pre><pre>1992/93:189 av Anita Johansson (s) till statsrådet\r\nBo Könberg om husläkare:</pre><pre>Landstinget i Stockholms län håller på och raserar\r\nprimärvården. Jag har under hösten varit på många\r\narbetsplatsbesök på vårdcentraler i\r\nStockholmsområdet. Alla som arbetar inom vården\r\nuttrycker en mycket stark oro för framtiden.</pre><pre>Det som nu händer i Stockholms läns landsting\r\nreser en mängd frågetecken. Varför förstöra och\r\nriva ner fungerande vårdcentraler? Frågan många\r\nställer sig är: Hur kan man förändra i Stockholms\r\nlän innan riksdagen fattat beslut om husläkare?</pre><pre>I Stockholms läns landsting håller man alltså på att\r\ninföra husläkarsystemet. Det är således möjligt\r\nmed nuvarande lagstiftning.</pre><pre>Jag vill därför fråga statsrådet Könberg:</pre><pre>Avser regeringen trots detta att lägga fram en\r\nproposition om husläkarsystemet?</pre><pre>1992/93:190 av Kjell Johansson (fp) till\r\nsocialministern om punktskrift:</pre><pre>Punktskriften är de synskadades enda skriftspråk\r\noch har kommit att bli deras skriftspråk över hela\r\nvärlden. Det är mycket viktigt att de synskadade får\r\nlära sig punktskrift när behovet uppstår.</pre><pre>Arbetsmarknadsstyrelsen och Skolöverstyrelsen\r\nhade tidigare ett gemensamt ansvar för\r\nomställnings- och träningskurser (s.k. OT-kurser)\r\npå 40 veckor för vuxna nyblivna synskadade eller\r\nblinda. I dessa ingick en gedigen utbildning i\r\npunktskrift, dessa kurser har dock upphört.</pre><pre>Numera är resurserna för inlärning av punktskrift\r\nsplittrade och otillräckliga. Detta enligt\r\nLandstingets syncentral i Solna,\r\nArbetsmarknadsinstitutet och Synskadades\r\nriskförbund.</pre><pre>Avser regeringen att ta några initativ för att alla\r\nsom behöver lära sig punktskrift får denna\r\nmöjlighet?</pre><pre>1992/93:191 av Kenneth Lantz (kds) till\r\nförsvarsministern om transporter och farligt gods:</pre><pre>Tiden är nu inne att ta ett samlat grepp om\r\ntransporter av farligt gods och farligt avfall i\r\nSverige. Det är viktigt för landet i sin helhet att\r\nkunskapen om dessa frågor är väl förankrade hos\r\nsåväl myndigheter som allmänhet. En förutsättning\r\nför att vi skall kunna rätt hantera farligt gods och\r\nfarligt avfall är att vi känner till den djungel av\r\nbestämmelser som omgärdar denna verksamhet.\r\nDet finns allvarliga risker för liv, miljö och\r\negendom inbyggda i transporter av farligt gods och\r\navfall. I Sverige ansvarar Försvarsdepartementet\r\noch Kommunikationsdepartementet för\r\ntransporter på väg och järnväg resp. sjöfart och\r\nluftfart vilket kan ge osäkerhet på grund av nämnda\r\nuppdelning. Ser vi ut över övriga europeiska länder\r\nfinns det ännu fler instanser och förvirringen blir\r\nstörre. Det finns ett tjugotal olika databanker med\r\nmer eller mindre olika rekommendationer för\r\nfarliga godstransporter. Det skulle ligga i mångas\r\nintresse med gemensamma regler och EN svensk\r\nmyndighet för vårt territorium.</pre><pre>Jag vill ställa följande fråga till försvarsministern:</pre><pre>Är försvarsministern beredd att agera i frågan till\r\nförmån för en översyn av reglerna och val av\r\ntransportvägar för farligt gods i Sverige?</pre><pre>1992/93:192 av Monica Öhman (s) till statsrådet Bo\r\nKönberg om arbetsskador:</pre><pre>Tusentals kvinnor utsätts för allvarliga\r\nförslitningsskador. Arbetslivet är ofta organiserat\r\noch verktygen avpassade för männen. Vård av allt\r\nfler gamla innebär oundvikligen tunga lyft. Det\r\ninnebär att många kvinnor tidigt drabbas av skador.</pre><pre>Ur rättvisesynpunkt är det viktigt att en insnävning\r\nav arbetsskadebegreppet inte medför att de\r\nförslitningsskador som särskilt drabbar kvinnor ej\r\nanses vara en arbetsskada.</pre><pre>Den som utför omsorg i hemmet och omsorg i\r\narbetet kan inte alltid med hög grad av sannolikhet\r\nvisa att arbetsskadan enbart beror på arbetet.</pre><pre>Avser statsrådet verka för att förändringen av\r\narbetsskadebegreppet inte skall diskriminera\r\nkvinnor i arbetslivet?</pre><pre>1992/93:193 av Isa Halvarsson (fp) till\r\nutbildningsministern om högskolestudier för\r\nhandikappade:</pre><pre>Det är mycket tillfredsställande att en\r\nhandikappreform nu kommer att genomföras.\r\nSärskilt glädjande är det att denna rättighetslag för\r\nfunktionshindrade kan förverkligas trots\r\nkrispaketen.</pre><pre>Beträffande högskolestudier för handikappade\r\nråder dock en viss osäkerhet sedan delar av UHÄ:s\r\nverksamhet överflyttats på det nya Verket för\r\nhögskoleservice. I regleringsbrev har endast\r\npåpekats att högskolestyrelserna skall avsätta\r\nmedel för handikappade studerande. Några nya\r\nallmänna råd har inte utarbetats.</pre><pre>Med anledning av ovanstående vill jag fråga\r\nstatsrådet:</pre><pre>Vilka åtgärder har, eller tänker, statsrådet vidta för\r\natt tillräckliga medel skall finnas vid den högskola\r\ndär en studerande handikappad avser att bedriva\r\nsina studier?</pre><pre>1992/93:194 av Ingegerd Sahlström (s) till\r\nkulturministern om avgifter på boklån:</pre><pre>I maj detta år var en enig riksdag överens om\r\nprincipen att boklån vid folkbibliotek skall vara\r\navgiftsfria. Riksdagen framhöll också att denna\r\nprincip skulle upprätthållas i framtiden.</pre><pre>För några veckor sedan hörde vi att politiker\r\ntillhörande den borgerliga majoriteten i Sollentuna\r\nföreslog avgiftsbelagda årskort på biblioteken.</pre><pre>Om ett förslag om biblioteksavgifter genomförs\r\nbryts ''gällande spelregler''. En obalans uppstår\r\nmellan kommuner.</pre><pre>Staten bidrar till verksamheten vid lånecentraler\r\noch depåbibliotek. Länsbiblioteken kan bedriva sin\r\nverksamhet genom statliga bidrag i form av\r\ngrundbelopp. Min fråga till kulturministern är:</pre><pre>Vad avser statsrådet att göra om kommunen bryter\r\nprincipen om avgiftsfria boklån?</pre><pre>1992/93:195 av Lennart Brunander (c) till\r\nnäringsministern om utredning om\r\nsalmonellaprover på kött:</pre><pre>Det förekommer nu regelbundet att importerat\r\nkött innehåller salmonella. Detta är en hälsorisk\r\noch det fick mig att för några veckor sedan ställa en\r\nfråga till jordbruksministern. Han lovade i sitt svar\r\natt kontrollen skulle bli bättre och\r\nLivsmedelsverket föreslår nu en skärpt kontroll av\r\nimporterat kött. En kostnad som naturligtvis\r\ndrabbar detta importkött.</pre><pre>Det faktum att importen belastas med en\r\nytterligare kostnad har fått Konkurrensverket att\r\nsätta i gång en utredning, beställd av vem?\r\nKnappast är det konsumenterna som vill ha en\r\nsämre garanti på att de varor man köper är fria från\r\nsalmonella.</pre><pre>Har Konkurrensverkets utredning om kostnader\r\nför kontroll av importerat kött tillkommit på\r\nnäringsministerns initiativ?</pre><pre>1992/93:196 av Lennart Brunander (c) till\r\nkommunikationsministern om ackreditering av\r\nbilverkstäder:</pre><pre>Beslut har fattats om att bilar som i den\r\nobligatoriska kontrollbesiktningen erhållit ''2-or''\r\nsom anmärkning inte som nu skall behöva\r\nombesiktigas vid Svensk bilprovning. Meningen är\r\natt de skall kunna godkännas genom ett\r\nintygsförfarande av ackrediterande bilverkstäder.</pre><pre>Förändringen är till för att underlätta för bilägaren\r\noch det tycker jag är bra. Men det är också viktigt\r\natt inte denna möjlighet begränsas till ett fåtal\r\nverkstäder. Det är enligt min mening viktigt att det\r\ni alla delar av landet, även på små orter, kommer\r\natt finnas verkstäder som är ackrediterade, alltså\r\ngodkända. Även av allmänna konkurrensskäl är\r\ndet viktigt att alla typer av bilverkstäder ges denna\r\nmöjlighet.</pre><pre>Jag anhåller att få ställa följande fråga till\r\nkommunikationsministern:</pre><pre>Är kommunikationsministern beredd att medverka\r\ntill att alla typer av verkstäder har möjlighet att bli\r\nackrediterade?</pre><pre>1992/93:197 av Karin Wegestål (s) till\r\nutrikesministern om Tjeckoslovakiens delning:</pre><pre>En delning av Tjeckoslovakien skulle komma att\r\ninnebära stora svårigheter för Slovakien.\r\nArbetslösheten där är dubbelt så hög som i de\r\ntjeckiska områdena. Vid en delning skulle den\r\nkomma att bli upp emot 25 %.</pre><pre>Den enda industri som finns, tung försvarsindustri,\r\nhåller på att helt slås ut. Jordbruket är\r\nålderdomligt. Det sociala skyddsnätet är\r\notillräckligt. Det finns en stor zigensk befolkning\r\noch en stor aggressiv ungersk minoritet. Till detta\r\nkommer fejden om kraftverksbygget i Donau, som\r\nUngern dragit sig ur och vill hindra på grund av att\r\nflodfåran, som samtidigt är gräns, kommer att\r\nflyttas. Kraftverket är helt oundgängligt för\r\nSlovakiens energiförsörjning. Vad kommer att\r\nhända när slovakerna upptäcker att deras stöd för\r\nrättvisa åt Slovakien i stället resulterar i stora\r\nförsämringar i förhållande till den tjeckiska\r\nrepubliken? Det är all anledning för ESK att ta upp\r\nfrågan på sin dagordning för att utreda de\r\nsäkerhetspolitiska konsekvenserna av att två starka\r\npolitiker, utan folkets hörande och utan stöd i\r\nförfattningen, tänker genomföra ett allvarligt\r\ningrepp som kan få konsekvenser utanför det egna\r\nterritoriet.</pre><pre>Kommer utrikesministern som blivande ordförande\r\ni ESK att ta upp frågan om Tjeckoslovakiens\r\ndelning på ESK:s dagordning?</pre><pre>1992/93:198 av Alf Wennerfors (m) till\r\nkommunikationsministern om bro över Väddö\r\nkanal:</pre><pre>Trästa färja i Väddö kanal söder om Grisslehamn\r\nutnyttjas av allt fler trafikanter i Roslagen.</pre><pre>Totala antalet färjeturer var under året 20 543.\r\nMaximala antalet personbilar per dygn uppgick till\r\n1 216 under juni, 1 378 under juli och till 1 163\r\nunder augusti. Under hela året var det nära 170 000\r\npersonbilar. Om alla trafikslag sammanräknas\r\nuppgick antalet till nära 190 000.</pre><pre>Denna omfattande trafik till färjan och de smala\r\nvägarna på båda sidor om Väddö kanal innebär att\r\ntrafikriskerna bara ökar. Köbildningen till färjan\r\nskapar trafikproblem och risker för olyckor. Att\r\nvissa trafikanter dessutom överskrider\r\nhastighetsgränserna -- för att hinna till\r\nfärjeavgångarna -- medverkar också till ökade\r\nrisker.</pre><pre>Är statsrådet beredd att medverka till att den\r\nplanerade bron vid Trästa snarast byggs?</pre><pre>1992/93:199 av Sten Östlund (s) till\r\nnäringsministern om verksamheten vid Cityvarvet:</pre><pre>De anställda på Cityvarvet har ställt sig bakom en\r\nrekonstruktionsplan för att rädda det\r\nnedläggningshotade företaget. Planen har avvisats\r\nav moderbolaget Celsius.</pre><pre>Göteborgs kommunstyrelse konstaterar nu att de\r\nkraftiga neddragningarna i bilindustrin ytterligare\r\nförsämrar arbetsmarknadsläget i regionen. Mot\r\nden bakgrunden har kommunstyrelsen beslutat att\r\npå nytt gå igenom Cityvarvets\r\nrekonstruktionsgrupps förslag till fortsatt\r\nverksamhet. Samtidigt uttalar kommunstyrelsen att\r\näven näringsdepartementet borde göra det.</pre><pre>Är näringsministern mot denna bakgrund beredd\r\natt pröva förslaget om fortsatt verksamhet på\r\nCityvarvet?</pre><pre>1992/93:200 av Gudrun Schyman (v) till\r\nutrikesministern om vapenexporten till Tunisien:</pre><pre>I regeringens förslag till ny krigsmaterielexportlag\r\n(prop. 1991/92:174) talas om att respekten för de\r\nmänskliga rättigheterna måste beaktas i än större\r\nutsträckning än tidigare.</pre><pre>Under årets första sju månader exporterades vapen\r\noch ammunition till Tunisien för 11 miljoner\r\nkronor. Därmed är Tunisien hittills i år den tionde\r\nstörsta köparen av svenska vapen. Amnesty\r\nInternational rapporterar (Amnesty Press,\r\nseptember 1992) att 245 människor dömts i mycket\r\nsummariska rättegångar anklagade för att hota\r\nrikets säkerhet. 45 dömdes till livstids fängelse, de\r\növriga till fängelsestraff på upp till 24 år. Dessutom\r\nrapporteras om tortyr av fångar i tunisiska\r\nfängelser.</pre><pre>Mot bakgrund av det ovan anförda vill jag fråga\r\nutrikesministern:</pre><pre>Tänker utrikesministern vidta några åtgärder för\r\natt stoppa vapenexporten till Tunisien?</pre><pre>1992/93:201 av Ingvar Johnsson (s) till\r\nutbildningsministern om ökade resurser till\r\nhögskolan i Trollhättan/Uddevalla:</pre><pre>Saab Automobil skall minska antalet anställda i\r\nTrollhättan med ytterligare 1 650. Det innebär att\r\nföretaget minskar antalet anställda med 4 500\r\nunder en treårsperiod.</pre><pre>Tillsammans med Volvos nedläggning av\r\nUddevallafabriken innebär beslutet för regionen\r\n5 500 färre jobb inom bilindustrin, vartill kommer\r\nfärre jobb hos underleverantören på flera orter i\r\nDalsland.</pre><pre>En kraftfull satsning på utbildning och forskning\r\nvid Högskolan i Trollhättan/Uddevalla skulle vara\r\nen avgörande drivkraft i arbetet för att skapa nya\r\nföretag och arbetsplatser i regionen.</pre><pre>Mot bakgrund av situationen i fyrstadsregionen vill\r\njag ställa följande fråga.</pre><pre>Avser utbildningsministern att tillföra Högskolan i\r\nTrollhättan/Uddevalla ökade resurser för\r\nutbildning och forskning?</pre><pre>1992/93:202 av Tage Påhlsson (c) till statsrådet Bo\r\nLundgren om småföretagens ekonomiska villkor:</pre><pre>I den ekonomiska krisens spår har bankerna infört\r\nkreditrestriktioner som innebär stora påfrestningar\r\nför bl.a. småföretagen i vårt land. Bristen på\r\nriskkapital och vettiga finansieringsmöjligheter,\r\nliksom svårigheterna att anskaffa s.k.\r\növerlevnadskapital hotar att kväva stora delar av\r\nnäringslivet till döds. Bankerna ställer inte upp --\r\ninte ens på gamla kända kunder. När samtidigt\r\nskattelagarna missgynnar de företagsformer som är\r\nvanliga för nya småföretag, ligger nyföretagandet i\r\ndag praktiskt taget nere.</pre><pre>Den aviserade propositionen angående ny\r\nföretagsbeskattning, med bl.a. skattemässig\r\nlikvärdig behandling av handelsbolag och enskild\r\nfirma med aktiebolag samt återinförande av\r\nkvittningsrätt för underskott i t.ex. nya företag, har\r\ntyvärr skjutits på en oviss framtid i samband med\r\nkrisuppgörelsen.</pre><pre>Det är bråttom. Företagen blöder. Inget\r\nnyföretagande sker. Arbetslösheten ökar, allmän\r\nolust sprider sig. Företagen efterfrågar krediter på\r\nrimliga villkor och skattemässigt likvärdiga\r\nföretagsformer -- inte bidrag.</pre><pre>Jag vill därför fråga skatteministern:</pre><pre>Vilka snara åtgärder avser regeringen att vidta för\r\natt förbättra tillgången på riskkapital och de\r\nekonomiska förutsättningarna för de små företagen\r\ni landet?</pre><pre>1992/93:203 av Tage Påhlsson (c) till\r\nförsvarsministern om inköp av bandfordon:</pre><pre>Enligt uppgift har armén hos regeringen begärt att\r\nfå inköpa något hundratal pansrade bandfordon\r\nfrån Tyskland. Det rör sig om en äldre sovjetrysk\r\ntyp av fordon (50-talskoncept) med en del tekniska\r\nbrister. Nu säljer man ut den tidigare östtyska\r\narméns bandvagnar billigt från förråd.</pre><pre>Trots att fordonet inte torde motsvara arméns\r\nnormala krav, övervägs tydligen detta inköp av\r\nkostnadsskäl i stället för köp av vår inhemska\r\ntillverkare. Den svenska motsvarigheten, den\r\nsplitterskyddade bandvagnen Bv 206 S ''Skalman'',\r\nsom tillverkas i Örnsköldsvik, har en stor\r\nförsäljningspotential i flera länder, men torde vara\r\nsvår att sälja om inte tillverkningslandets försvar\r\nhar satsat på modellen. En utebliven svensk\r\nförsvarsorder torde också innebära att företaget\r\ninte kan uppta produktionen av pansarbandvagnen\r\noch att 200--250 arbetstillfällen hotas.</pre><pre>Världen översvämmas av surplusmateriel av olika\r\nkvalitet -- speciellt från Östeuropa. Skall den\r\nsvenska försvarsindustrin slås ut genom statens\r\naffärer på överskottsmarknaden?</pre><pre>Jag vill fråga försvarsministern:</pre><pre>Avser regeringen att vidta några åtgärder med\r\nanledning av arméns förslag att inköpa bandvagnar\r\nav äldre, rysk modell i stället för moderna,\r\nsvensktillverkade produkter?</pre><pre>1992/93:204 av Kjell Ericsson (c) till statsrådet Bo\r\nLundgren om förmånsbeskattning av bil:</pre><pre>Enligt uppgifter från en rad företagare bl.a. i västra\r\nVärmland förmånsbeskattas ägarna till de mindre\r\naktiebolagen för användande av företagets bil\r\noavsett om man använder bilen i privat bruk eller\r\nej.</pre><pre>Ett sådant exempel är en företagare som har en\r\naffär i Arvika och en i Karlstad. Han har vid varje\r\nenhet en liten buss som används för utkörning av\r\nvaror. Både företagaren och hans fru har var sin\r\nprivatbil. Trots detta blir både företagaren och hans\r\nfru påförda 38 000 kronor vardera enbart för att de\r\nskulle ha tillgång till firmans bilar. De använder\r\ndock aldrig firmabilarna till privat bruk. Det finns\r\nockså många andra liknande fall att hänvisa till.</pre><pre>Min fråga till statsrådet är därför om regeringen har\r\nför avsikt att se över dessa till synes så skeva\r\nskatteregler.</pre><pre>1992/93:205 av Christer Lindblom (fp) till\r\nutrikesministern om kunskapsutbyte mellan\r\nBaltikum och Sverige:</pre><pre>Under några år har ett omfattande, informellt\r\nutbyte skett mellan Baltikum och Sverige. Det har\r\nbl.a. gällt kunskapsöverföring mellan enskilda\r\npersoner eller institutioner av olika slag.</pre><pre>Eftersom kunskapsutbyten inom hälso- och\r\nsjukvård, kommunal demokrati, utbildning m.m.\r\när mycket betydelsefulla för utvecklingen i\r\nBaltikum är det viktigt att de kan fortsätta. Det rör\r\nsig oftast om relativt sett små kostnader för resor\r\noch uppehälle, kostnader av den ringa storleken att\r\nstyckvisa ansökningar om bidrag från\r\nbiståndsmyndigheterna skulle vara administrativt\r\nohanterliga.</pre><pre>För att de många och informella kontakterna\r\nmellan Sverige och Baltikum inte skall mattas av\r\neller avstanna skulle behövas någon form av statligt\r\nstöd genom omfördelning inom biståndsbudgetens\r\nram. Fördelning av sådana medel skulle kunna ske\r\ngenom lämplig instans på regional nivå.</pre><pre>Min fråga till utrikesminister af Ugglas är:</pre><pre>Är regeringen beredd att verka för att den\r\nbeskrivna principen för stöd till småskaligt\r\nkunskapsutbyte och kontaktskapande verksamhet\r\nmellan Baltikum och Sverige tillämpas?</pre><pre>1992/93:206 av Alf Wennerfors (m) till\r\narbetsmarknadsministern om\r\narbetsmarknadsstödets fördelning:</pre><pre>I hela Norrland finns 45 000 öppet arbetslösa.\r\nTotalt står 5 miljarder till Norrlands\r\narbetsmarknadsmyndigheters förfogande för att\r\nkomma till rätta med sysselsättningsproblemen.</pre><pre>I Stockholms län finns också 45 000 öppet\r\narbetslösa. Motsvarande statsbidrag som står till\r\nStockholms läns arbetsmarknadsmyndigheters\r\nförfogande är 2,8 miljarder.</pre><pre>Detta förhållande föranleder följande fråga:</pre><pre>Vilka är de reella motiven för att det statliga\r\narbetsmarknadsstödet är nästan dubbelt så stort\r\nper arbetslös i hela Norrland?</pre><pre>1992/93:207 av Dan Ericsson i Kolmården (kds) till\r\nfinansministern om kommunernas och landstingens\r\nbeskattningsrätt:</pre><pre>Regeringen har på flera sätt underlättat för\r\nkommuner och landsting att effektivisera\r\nverksamheten. Detta har lett till ökat inslag av\r\nalternativ till kommunal verksamhet och också\r\nminskade kostnader.</pre><pre>Många kommuner och landsting befinner sig dock\r\ni en svår ekonomisk situation, inte minst min egen\r\nhemkommun Norrköping. Inom vården och\r\nomsorgen om våra gamla blir det allt svårare att\r\nmöta de berättigade krav som ställs. Av\r\nopinionsundersökningar framgår också att\r\nmedborgarna för att klara en bra och värdig vård\r\noch äldreomsorg är beredda till stora gemensamma\r\nekonomiska åtaganden. Huvudsaken är att man vet\r\natt det går till just vård- och äldreomsorgssektorn.\r\nSvårigheten är många gånger att prioritera mellan\r\nde kommunala verksamheterna. Därför vill jag\r\nfråga finansministern:</pre><pre>Är regeringen beredd att verka för att kommuner\r\noch landsting, om den ekonomiska situationen är\r\nkritisk, får möjlighet att rikta skatteuttag direkt till\r\nsjukvården eller äldreomsorgen?</pre><pre>12 §  Kammaren åtskildes kl. 11.42.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 32 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}