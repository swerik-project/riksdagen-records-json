{"dokumentstatus":{"dokument":{"hangar_id":"2349380","dok_id":"GH09115","rm":"1993/94","beteckning":"115","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"115","slutnummer":"0","datum":"1994-06-01 00:00:00","systemdatum":"2005-10-27 13:43:31","publicerad":"1994-06-01 00:00:00","titel":"Riksdagens snabbprotokoll 1993/94:115 Onsdagen den 1 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{73580F98-00C2-4FD4-9A8C-8DC633BCC7E3}","dokument_url_text":"http://data.riksdagen.se/dokument/GH09115/text","dokument_url_html":"http://data.riksdagen.se/dokument/GH09115","dokumentstatus_url_xml":"http://data.riksdagen.se/dokumentstatus/GH09115","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:115</div>\r\n<div class=\"sidhuvud_datum\">Onsdagen den 1 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 26 maj.</pre><pre>2 §  Anmälan om kompletteringsval till\r\nNordiska rådets svenska delegation</pre><pre>Talmannen meddelade att Socialdemokratiska\r\nriksdagsgruppen på grund av uppkommen vakans\r\nanmält Marianne Carlström som suppleant i\r\nNordiska rådets svenska delegation efter Jan\r\nFransson.</pre><pre>Talmannen förklarade vald till</pre><pre>suppleant i Nordiska rådets svenska delegation</pre><pre>Marianne Carlström (s)</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU39</pre><pre>Lagutskottets betänkanden 1993/94:LU31, LU34\r\noch LU35</pre><pre>Socialutskottets betänkanden 1993/94:SoU27 och\r\nSoU28</pre><pre>Utbildningsutskottets betänkanden\r\n1993/94:UbU11--UbU15, UbU18 och UbU20</pre><pre>Trafikutskottets betänkande 1993/94:TU35</pre><pre>Jordbruksutskottets betänkande 1993/94:JoU29</pre><pre>Näringsutskottets betänkande 1993/94:NU25</pre><pre>4 §  Beslut rörande utskottsbetänkanden som\r\nslutdebatterats den 26  maj</pre><pre>JoU21 Åtgärder mot buller i fjällområden och\r\nskärgårdar m.m.</pre><pre>Mom. 1 (bullerproblemen i samband med\r\nsnöskotertrafik i vissa fjällområden)</pre><pre>Yrkanden:</pre><pre>1. utskottet</pre><pre>2. res. (nyd)</pre><pre>3. utskottets hemställan med den ändring däri som\r\nföranleddes av bifall till mot. Jo57 yrk. 1 och 2 (s)</pre><pre>Förberedande votering:</pre><pre>26 för res.</pre><pre>25 för mot.</pre><pre>269 avstod</pre><pre>29 frånvarande</pre><pre>Kammaren biträdde res.</pre><pre>Huvudvotering:</pre><pre>293 för utskottet</pre><pre>22 för res.</pre><pre>4 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 29 fp, 28 c, 26 kds, 12 v, 2 -</pre><pre>För res.:</pre><pre>21 nyd, 1-</pre><pre>Avstod:</pre><pre>4 s</pre><pre>Frånvarande:</pre><pre>12 s, 6 m, 4 fp, 3 c, 2 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JoU25 Lag om behörighet att utöva veterinäryrket</pre><pre>Kammaren biföll utskottets hemställan.</pre><pre>JoU27 Licensområden för älgjakt m.m.</pre><pre>Kammaren biföll utskottets hemställan.</pre><pre>AU15 Ändringar i arbetsmiljölagen</pre><pre>Mom. 2 (skyddsansvar för den som anlitar\r\nentreprenörer)</pre><pre>1. utskottet</pre><pre>2. res. 1 (s)</pre><pre>Votering:</pre><pre>179 för utskottet</pre><pre>142 för res. 1</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 74 m, 29 fp, 29 c, 25 kds, 20 nyd, 1 -</pre><pre>För res. 1:</pre><pre>128 s, 12 v, 2 -</pre><pre>Frånvarande:</pre><pre>9 s, 6 m, 4 fp, 2 c, 1 kds, 3 nyd, 2 v, 1 -</pre><pre>Mom. 3 (rådighetsansvar för ägare eller nyttjare av\r\nbostadsfastighet)</pre><pre>1. utskottet</pre><pre>2. res. 2 (s)</pre><pre>Votering:</pre><pre>180 för utskottet</pre><pre>143 för res. 2</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 29 c, 26 kds, 21 nyd, 1 -</pre><pre>För res. 2:</pre><pre>129 s, 12 v, 2 -</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 8 (personalekonomiska redovisningar)</pre><pre>1. utskottet</pre><pre>3. men. i motsvarande del (v)</pre><pre>Votering:</pre><pre>271 för utskottet</pre><pre>17 för men.</pre><pre>33 avstod</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>91 s, 74 m, 29 fp, 29 c, 26 kds, 21 nyd, 1 -</pre><pre>För men.:</pre><pre>3 s, 12 v, 2 -</pre><pre>Avstod:</pre><pre>33 s</pre><pre>Frånvarande:</pre><pre>11 s, 6 m, 4 fp, 2 c, 2 nyd, 2 v, 1 -</pre><pre>Mom. 9 (skyddsombud)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>306 för utskottet</pre><pre>14 för men.</pre><pre>2 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 74 m, 28 fp, 29 c, 26 kds, 21 nyd, 1 -</pre><pre>För men.:</pre><pre>12 v, 2 -</pre><pre>Avstod:</pre><pre>2 s</pre><pre>Frånvarande:</pre><pre>9 s, 6 m, 5 fp, 2 c, 2 nyd, 2 v, 1 -</pre><pre>Mom. 12 (företagshälsovård)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>5 §  Beslut rörande utskottsbetänkanden som\r\nslutdebatterats den 30  maj</pre><pre>AU13 Bygder och regioner i utveckling</pre><pre>Mom. 2 (målen för regionalpolitiken)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>21 för res. 2</pre><pre>14 för men.</pre><pre>287 avstod</pre><pre>27 frånvarande</pre><pre>Kammaren biträdde res. 2.</pre><pre>Förberedande votering 2:</pre><pre>142 för res. 1</pre><pre>21 för res. 2</pre><pre>159 avstod</pre><pre>27 frånvarande</pre><pre>Kammaren biträdde res. 1.</pre><pre>Huvudvotering:</pre><pre>158 för utskottet</pre><pre>143 för res. 1</pre><pre>21 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 29 c, 25 kds, 1 -</pre><pre>För res. 1:</pre><pre>129 s, 12 v, 2 -</pre><pre>Avstod:</pre><pre>21 nyd</pre><pre>Frånvarande:</pre><pre>9 s, 6 m, 4 fp, 2 c, 1 kds, 2 nyd, 2 v, 1 -</pre><pre>Mom. 3 (det regionalpolitiska företagsstödet)</pre><pre>1. utskottet</pre><pre>2. res. 3 (s)</pre><pre>Votering:</pre><pre>191 för utskottet</pre><pre>131 för res. 3</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 29 c, 26 kds, 20 nyd, 12 v, 1 -</pre><pre>För res. 3:</pre><pre>129 s, 2 -</pre><pre>Frånvarande:</pre><pre>9 s, 6 m, 4 fp, 2 c, 3 nyd, 2 v, 1 -</pre><pre>Mom. 4 (företagsinriktade åtgärder)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>301 för utskottet</pre><pre>21 för res. 4</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 74 m, 29 fp, 29 c, 26 kds, 12 v, 3 -</pre><pre>För res. 4:</pre><pre>21 nyd</pre><pre>Frånvarande:</pre><pre>10 s, 6 m, 4 fp, 2 c, 2 nyd, 2 v, 1 -</pre><pre>Mom. 9 (forskningsresurser vid mindre och\r\nmedelstora högskolor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>309 för utskottet</pre><pre>13 för men.</pre><pre>1 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 74 m, 29 fp, 29 c, 26 kds, 21 nyd, 2 -</pre><pre>För men.:</pre><pre>12 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 10 (forskningsresurser till Högskolan i\r\nLuleå)</pre><pre>1. utskottet</pre><pre>2. res. 7 (s)</pre><pre>Votering:</pre><pre>177 för utskottet</pre><pre>145 för res. 7</pre><pre>1 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 28 fp, 29 c, 26 kds, 19 nyd, 1 -</pre><pre>För res. 7:</pre><pre>128 s, 1 fp, 2 nyd, 12 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 13 (kommunikationer och transporter)</pre><pre>1. utskottet</pre><pre>2. res. 8 (s)</pre><pre>3. men. i motsvarande del (v)</pre><pre>Förberedande votering</pre><pre>Men. ställdes mot res. 8 som biträddes med\r\nacklamation.</pre><pre>Huvudvotering:</pre><pre>180 för utskottet</pre><pre>132 för res. 8</pre><pre>11 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 73 m, 29 fp, 29 c, 26 kds, 21 nyd, 1 -</pre><pre>För res. 8:</pre><pre>128 s, 2 v, 2 -</pre><pre>Avstod:</pre><pre>1 m, 10 v</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 14 (avreglering och regional utveckling)</pre><pre>1. utskottet</pre><pre>2. res. 9 (s)</pre><pre>Votering:</pre><pre>178 för utskottet</pre><pre>144 för res. 9</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 29 fp, 28 c, 26 kds, 21 nyd, 1 -</pre><pre>För res. 9:</pre><pre>129 s, 1 c, 12 v, 2 -</pre><pre>Frånvarande:</pre><pre>9 s, 7 m, 4 fp, 2 c, 2 nyd, 2 v, 1 -</pre><pre>Mom. 16 (riskkapitalförsörjning)</pre><pre>1. utskottet</pre><pre>2. res. 11 (s)</pre><pre>3. men. i motsvarande del (v)</pre><pre>Förberedande votering:</pre><pre>135 för res. 11</pre><pre>12 för men.</pre><pre>176 avstod</pre><pre>26 frånvarande</pre><pre>Kammaten biträdde res. 11.</pre><pre>Huvudvotering:</pre><pre>179 för utskottet</pre><pre>134 för res. 11</pre><pre>9 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 29 fp, 29 c, 26 kds, 21 nyd, 1 -</pre><pre>För res. 11:</pre><pre>129 s, 3 v, 2 -</pre><pre>Avstod:</pre><pre>9 v</pre><pre>Frånvarande:</pre><pre>9 s, 7 m, 4 fp, 2 c, 2 nyd, 2 v, 1 -</pre><pre>Mom. 18 (differentiering av bensinskatten)</pre><pre>1. utskottet</pre><pre>2. res. 13 (nyd)</pre><pre>3. men. i motsvarande del (v)</pre><pre>Förberedande votering:</pre><pre>27 för res. 13</pre><pre>16 för men.</pre><pre>275 avstod</pre><pre>31 frånvarande</pre><pre>Kammaren biträdde res. 13.</pre><pre>Huvudvotering:</pre><pre>299 för utskottet</pre><pre>22 för res. 13</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 74 m, 29 fp, 29 c, 26 kds, 12 v, 2 -</pre><pre>För res. 13:</pre><pre>21 nyd, 1 -</pre><pre>Frånvarande:</pre><pre>11 s, 6 m, 4 fp, 2 c, 2 nyd, 2 v, 1 -</pre><pre>Mom. 19 (energibeskattning i övrigt)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 20 (avgifter för vattenkraftsproduktion)</pre><pre>1. utskottet</pre><pre>2. res. 14 (s)</pre><pre>3. men. i motsvarande del (v)</pre><pre>Förberedande votering:</pre><pre>131 för res. 14</pre><pre>13 för men.</pre><pre>178 avstod</pre><pre>27 frånvarande</pre><pre>Kammaren biträdde res. 14.</pre><pre>Huvudvotering:</pre><pre>179 för utskottet</pre><pre>142 för res. 14</pre><pre>2 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>2 s, 74 m, 29 fp, 28 c, 25 kds, 20 nyd, 1 -</pre><pre>För res. 14:</pre><pre>127 s, 1 nyd, 12 v, 2 -</pre><pre>Avstod:</pre><pre>1 c, 1 kds</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 23 (satsningar och aktiviteter på\r\nlandsbygden)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 50 (inplacering av Fyrstadsregionen i\r\ntillfälligt stödområde)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>311 för utskottet</pre><pre>12 för men.</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 74 m, 29 fp, 29 c, 26 kds, 21 nyd, 3 -</pre><pre>För men.:</pre><pre>12 v</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 61 (sysselsättningsbidrag)</pre><pre>1. utskottet</pre><pre>2. res. 23 (nyd)</pre><pre>Votering:</pre><pre>299 för utskottet</pre><pre>21 för res. 23</pre><pre>2 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 73 m, 29 fp, 29 c, 26 kds, 12 v, 3 -</pre><pre>För res. 23:</pre><pre>21 nyd</pre><pre>Avstod:</pre><pre>2 s</pre><pre>Frånvarande:</pre><pre>9 s, 7 m, 4 fp, 2 c, 2 nyd, 2 v, 1 -</pre><pre>Mom. 69 (ekonomisk förstärkning av\r\nNorrlandsfonden och utvidgning av dess\r\nverksamhetsområde)</pre><pre>1. utskottet</pre><pre>2. res. 25 (s)</pre><pre>Votering:</pre><pre>180 för utskottet</pre><pre>143 för res. 25</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 29 c, 26 kds, 21 nyd, 1 -</pre><pre>För res. 25:</pre><pre>129 s, 12 v, 2 -</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Mom. 80 (regionalpolitisk forskning)</pre><pre>1. utskottet</pre><pre>2. res. 29 (s)</pre><pre>Kammaren biföll utskottets hemställan med\r\nacklamation.</pre><pre>Mom. 81 (regionalpolitiken i ett EU-perspektiv)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>307 för utskottet</pre><pre>15 för men.</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 73 m, 29 fp, 29 c, 26 kds, 21 nyd, 2 -</pre><pre>För men.:</pre><pre>2 s, 12 v, 1 -</pre><pre>Frånvarande:</pre><pre>9 s, 7 m, 4 fp, 2 c, 2 nyd, 2 v, 1 -</pre><pre>Mom. 82 (regionala åtgärder för utveckling och\r\ntillväxt under budgetåret 1994/95)</pre><pre>1. utskottet</pre><pre>2. res. 30 (m, fp, c, kds)</pre><pre>Votering:</pre><pre>142 för utskottet</pre><pre>164 för res. 30</pre><pre>17 avstod</pre><pre>26 frånvarande</pre><pre>Kammaren biföll reservation 30.</pre><pre>Partivis fördelning av rösterna:</pre><pre>För utskottet:</pre><pre>125 s, 1 fp, 2 nyd, 12 v, 2 -</pre><pre>För res. 30:</pre><pre>4 s, 74 m, 28 fp, 29 c, 26 kds, 2 nyd, 1 -</pre><pre>Avstod:</pre><pre>17 nyd</pre><pre>Frånvarande:</pre><pre>9 s, 6 m, 4 fp, 2 c, 2 nyd, 2 v, 1 -</pre><pre>Ylva Annerstedt (fp) anmälde att hon avsett att\r\nrösta nej men markerats ha röstat ja.</pre><pre>Mom. 85 (anslag till lokaliseringsbidrag)</pre><pre>1. utskottet</pre><pre>2. res. 31 (s)</pre><pre>Votering:</pre><pre>179 för utskottet</pre><pre>140 för res. 31</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 29 fp, 29 c, 26 kds, 21 nyd, 1 -</pre><pre>För res. 31:</pre><pre>128 s, 10 v, 2 -</pre><pre>Frånvarande:</pre><pre>10 s, 7 m, 4 fp, 2 c, 2 nyd, 4 v, 1 -</pre><pre>Mom. 87 (anslag till regionala utvecklingsinsatser)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>273 för utskottet</pre><pre>13 för men.</pre><pre>30 avstod</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 73 m, 29 fp, 28 c, 26 kds, 5 nyd, 2 -</pre><pre>För men.:</pre><pre>12 v, 1 -</pre><pre>Avstod:</pre><pre>14 s, 16 nyd</pre><pre>Frånvarande:</pre><pre>14 s, 7 m, 4 fp, 3 c, 2 nyd, 2 v, 1 -</pre><pre>Mom. 91 (anslag till Glesbygdsmyndigheten)</pre><pre>1. utskottet</pre><pre>2. res. 35 (s)</pre><pre>Kammaren biföll utskottets hemställan med\r\nacklamation.</pre><pre>Mom. 92 (anslag till Expertgruppen för forskning\r\nom regional utveckling (ERU))</pre><pre>1. utskottet</pre><pre>2. res. 36 (s)</pre><pre>Kammaren biföll utskottets hemställan med\r\nacklamation.</pre><pre>Mom. 100 (åtgärder i län och regioner)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>13 för men.</pre><pre>18 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 74 m, 29 fp, 28 c, 26 kds, 6 nyd, 2 -</pre><pre>För men.:</pre><pre>12 v, 1 -</pre><pre>Avstod:</pre><pre>3 s, 15 nyd</pre><pre>Frånvarande:</pre><pre>9 s, 6 m, 4 fp, 3 c, 2 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>UU23 Ändringar av avtalet om Europeiska\r\nekonomiska samarbetsområdet (EES-avtalet)\r\nm.m.</pre><pre>Detta beslut kräver kvalificerad majoritet.</pre><pre>Mom. 1, 2 och 3 (protokoll 4 till\r\növervakningsavtalet m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>309 för utskottet</pre><pre>11 för men.</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 74 m, 29 fp, 29 c, 26 kds, 20 nyd, 2 v, 2 -</pre><pre>För men.:</pre><pre>1 s, 9 v, 1 -</pre><pre>Frånvarande:</pre><pre>10 s, 6 m, 4 fp, 2 c, 3 nyd, 3 v, 1 -</pre><pre>Eva Zetterberg (v) anmälde att hon avsett att rösta\r\nnej men markerats vara frånvarande.</pre><pre>Mom. 4 (ekologisk odling)</pre><pre>Kammaren biföll utskottets hemställan.</pre><pre>SFU15 Föräldraförsäkring</pre><pre>Mom. 1 (delad föräldrapenning)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>295 för utskottet</pre><pre>20 för res. 1</pre><pre>34 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 73 m, 29 fp, 26 c, 25 kds, 11 v, 3 -</pre><pre>För res. 1:</pre><pre>20 nyd</pre><pre>Frånvarande:</pre><pre>10 s, 7 m, 4 fp, 5 c, 1 kds, 3 nyd, 3 v, 1 -</pre><pre>Göran Hägglund (kds) anmälde att han avsett att\r\nrösta ja men markerats vara frånvarande.</pre><pre>Mom. 2 (nivå på föräldrapenning m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>292 för utskottet</pre><pre>13 för men.</pre><pre>17 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 74 m, 29 fp, 29 c, 26 kds, 3 nyd, 2 -</pre><pre>För men.:</pre><pre>12 v, 1 -</pre><pre>Avstod:</pre><pre>17 nyd</pre><pre>Frånvarande:</pre><pre>9 s, 6 m, 4 fp, 2 c, 3 nyd, 2 v, 1 -</pre><pre>Mom. 3 (föräldrapenning under arbetsfri tid)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>302 för utskottet</pre><pre>19 för res.</pre><pre>28 frånvarande</pre><pre>Kammaren biföll utskottet hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 73 m, 29 fp, 29 c, 26 kds, 1 nyd, 12 v, 3-</pre><pre>För men.:</pre><pre>19 nyd</pre><pre>Frånvarande:</pre><pre>9 s, 7 m, 4 fp, 2 c, 3 nyd, 2 v, 1 -</pre><pre>Mom. 6 (överlåtelse av tillfällig föräldrapenning)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>299 för utskottet</pre><pre>20 för res.</pre><pre>1 avstod</pre><pre>29 frånvarande</pre><pre>Kammaren biföll utskottet hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 73 m, 29 fp, 29 c, 26 kds, 11 v, 3 -</pre><pre>För men.:</pre><pre>20 nyd</pre><pre>Avstod:</pre><pre>1 s</pre><pre>Frånvarande:</pre><pre>9 s, 7 m, 4 fp, 2 c, 3 nyd, 3 v, 1 -</pre><pre>SfU19 Finansiell samordning mellan\r\nsocialförsäkring, hälso- och sjukvård och\r\nsocialtjänst</pre><pre>Kammaren biföll utskottets hemställan.</pre><pre>SfU20 Vissa socialförsäkringsfrågor</pre><pre>Kammaren biföll utskottets hemställan.</pre><pre>SfU21 Uppskov med behandlingen av vissa\r\närenden till riksmötet 1994/95</pre><pre>Kammaren biföll utskottets hemställan.</pre><pre>NU26 Vissa lagstiftningsfrågor på energiområdet</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Talmannen meddelade att bostadsutskottets\r\nbetänkanden BoU18 och BoU21 skulle avgöras i ett\r\nsammanhang efter avslutad debatt.</pre><pre>6 §  Ändring i plan- och bygglagen m.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU18 Ändring i plan- och bygglagen\r\nm.m. (prop. 1993/94:178).</pre><pre>Anf. 1  RUNE EVENSSON (s):</pre><pre>Fru talman! Plan- och bygglagen, PBL, har varit i\r\nkraft sedan 1987. Lagförslaget föregicks av en lång\r\nbehandlingsprocess som pågick i nästan 20 år.</pre><pre>PBL antogs av en riksdagsmajoritet bestående av\r\nSocialdemokraterna, Centerpartiet och\r\nVänsterpartiet. Moderaterna och Folkpartiet\r\nyrkade avslag på propositionen. Vem minns inte\r\nalla de rättsövergrepp och andra hemskheter som\r\nskulle drabba invånarna? Vem minns inte\r\nNäringslivets Byggnadsdelegation och dess\r\ntalesman Ulf Brunfelter, som beskrev den laglöshet\r\nsom skulle uppkomma?</pre><pre>Alla dessa farhågor har kommit på skam. Utskottet\r\nskriver nu i betänkandet att lagen åtnjuter\r\nbetydande legitimitet. I dag står en samlad riksdag\r\nbakom PBL. Klagokören från moderater och\r\nfolkpartister har tystnat. De har insett att de hade\r\nfel. Detta är en seger för de partier som framsynt\r\nförde lagen genom riksdagen vid beslutstillfället\r\n1986.</pre><pre>Att lagen nu efter sju år behöver ses över är i sin\r\nordning; det är en helt naturlig åtgärd. Under den\r\nsocialdemokratiska regeringsperiod när lagen\r\nbeslutades var vi måna om att nå en så stor\r\nparlamentarisk bredd som möjligt. Detta tyckte vi\r\nsocialdemokrater var viktigt, och det tyckte också\r\nCenterpartiet och den dåvarande ordföranden i\r\nbostadsutskottet Kjell Mattson. Vi gav och vi tog.\r\nSlutresultatet kan vi i dag vara mycket nöjda med.</pre><pre>Den utredning som föregick PBL och som jag\r\ntidigare nämnt var parlamentarisk. Vi var måna om\r\nen sådan medverkan och insyn i en så viktig\r\nlagstiftning.</pre><pre>Efter regeringsskiftet 1991 har detta förändrats.\r\nDen regering vi nu har tyckte uppenbarligen inte att\r\ndetta var lika viktigt. Man tillsatte en utredare, en\r\nlantmätare, vilken som expert ensam skulle se över\r\ndenna digra lagstiftning. Denne utredare har dålig\r\nkontakt med folk som praktiskt jobbar med dessa\r\nfrågor ute i kommunerna. Det visar\r\nremissomgången med all önskvärd tydlighet.</pre><pre>En borgerlig regering tycker således inte att\r\nparlamentarisk medverkan är lika viktig som den\r\nsocialdemokratiska regeringen tyckte.</pre><pre>Jag har i skarpa ordalag framfört detta till Görel\r\nThurdin och påmint henne om vilka partier som\r\ngenomförde PBL. Jag har även framfört dessa\r\nsynpunkter till Centern i bostadsutskottet.\r\nResultatet blev långt om länge en referensgrupp\r\ndär företrädare för de borgerliga partierna och\r\nSocialdemokraterna ingår. Detta är en gisslangrupp\r\nutan reella möjligheter till påverkan.</pre><pre>Jag har vid de få tillfällen som denna grupp har\r\nsammankallats spontant framfört synpunkter som\r\nborde ha beaktats i detta skede. Då hade många av\r\nde negativa remissynpunkter som inkommit kunnat\r\nundvikas. Men man har inte tagit några hänsyn till\r\nde synpunkter jag framfört.</pre><pre>Jag tycker att detta handlande är anmärkningsvärt,\r\nspeciellt som frågorna handläggs av en\r\ncenterpartistisk minister. Kjell Mattson var mån om\r\nsamarbete med socialdemokraterna. Nu är\r\nhögerburen viktigare. Vi har ytterligare ett ärende\r\nsenare på dagordningen som visar detta.</pre><pre>Utredaren har lagt fram två betänkanden.\r\nYtterligare ett kommer senare i höst. Dagens\r\nutskottsbetänkande bygger på det första\r\nutredningsbetänkandet. Vi anser -- och den\r\nuppfattningen delas av de flesta som jobbar med\r\ndessa frågor -- att utredaren och regeringen har\r\nbörjat i fel ända. Det betänkande som lades fram\r\nförst borde ha lagts fram sist. Dessutom har\r\nutredaren tidigarelagt lokaliseringsprövning och\r\nlovbefrielse i förhållande till utredningsdirektiven.</pre><pre>Vi anser att man genom att börja med bygglov och\r\nlokalisering börjar i fel ända. De ändringar som\r\nföreslås bör först prövas i översiktsplanen. Denna\r\nbehandlas först i utredningens betänkande nummer\r\ntvå. Vi anser att förändringar som görs måste ha en\r\nbred förankring och upplevas som meningsfulla av\r\nmedborgarna. De bör leda till förenklingar för de\r\nenskilda, och tid måste ges för information om\r\nförändringarna.</pre><pre>Att komma med dessa föränringar i tre steg blir\r\nmycket förvirrande för både användare och\r\nmedborgare. Vi tycker att regeringen bör\r\nåterkomma med alla ändringsförslag i ett\r\nsammanhang. Risken är att beslutade ändringar i\r\ndenna proposition kan behöva göras om när vi får\r\nse helheten. Detta kommer att ytterligare förvirra\r\nallmänheten.</pre><pre>Vi är inte avvisande till allt som föreslås i denna\r\nproposition, men vi anser att vi måste avvakta hela\r\nförslaget. Vi är inte emot avreglering och förnyelse.\r\nVi föreslår avslag på propositionen och att\r\nregeringen återkommer med ett sammanhållet\r\nförslag. Om detta är vi överens med Ny demokrati,\r\nåtminstone i våra motioner.</pre><pre>Vi har tillsammans med Dan Eriksson i Stockholm,\r\nsom företräder Ny demokrati, försökt skriva en\r\ngemensam majoritetstext. Våra två partier utgör ju\r\nen majoritet för ett avslag på propositionen. Vi har\r\ndiskuterat, ändrat och jämkat. Vi har stundtals\r\nvarit överens. Vi har föreslagit ett i det närmaste\r\nblankt avslag. Dan Eriksson har slingrat sig som en\r\nål för att hitta nya motiv för att ej hamna på samma\r\nskrivning som vi. Han har lyckats med detta.</pre><pre>Detta kan tolkas på många vis. Jag tolkar det så,\r\natt Ny demokrati nu försöker hitta vägar för att i\r\nslutändan lägga ner sina röster och på det sättet\r\nrösta emot sin egen motion om avslag på\r\npropositionen. Vad som ligger bakom detta kan vi\r\nbara gissa. I det kaos som råder i detta parti är inget\r\nlängre förvånande.</pre><pre>Efter ordförandevalet i Ny demokrati nyligen\r\ndeklarerades högtidligt att partiet nu skulle bli ett\r\nrenodlat oppositionsparti, dvs att man självständigt\r\nskulle ta ställning i olika frågor. I stället har partiet\r\nblivit en vindflöjel som lätt svänger i den politiska\r\nvinden. Så snart partiet hamnar på samma sida som\r\nsocialdemokraterna börjar krumbukterna.</pre><pre>Det här betyder att Ny demokrati -- som är ett parti\r\ni upplösning -- på detta sätt kan hjälpa regeringen\r\natt få igenom ett dåligt förslag här i kammaren.</pre><pre>Fru talman! Vi står givetvis bakom de\r\nsocialdemokratiska motionerna men yrkar bifall till\r\nreservation nr 1.</pre><pre>Anf. 2  DAN ERIKSSON i Stockholm (nyd):</pre><pre>Fru talman! Konkurrens ger alltid bättre service\r\noch lägre priser. Två av de viktigaste branscherna,\r\nnämligen livsmedels- och byggbranschen, präglas\r\nmest av monopolism och oligopolism. I slutändan\r\nfår folk betala genom att det blir högre priser än vad\r\nsom skulle vara nödvändigt.</pre><pre>Det är otroligt att de branscher som står för\r\nbasbehoven, dvs. mat och bostäder, tillhör de\r\nbranscher som fungerar sämst i\r\nkonkurrenhänseende.</pre><pre>Riksdagen har genom ett tillkännagivande våren\r\n1992 i frågan om handelsändamål i äldre\r\ndetaljplaner uttalat sig för behovet att genom\r\nlagändring undanröja möjligheterna att i en\r\ndetaljplan begränsa konkurrensen inom områden\r\nför handelsändamål.</pre><pre>Nu har det gått två år. Saken är utredd, och alla\r\nborde vara överens. Utskottet har i\r\nmajoritetstexten angivit att man bör avvakta\r\nresultatet av en ytterligare beredning. Jag förstår\r\ninte vad man genom denna ytterligare beredning\r\nskall komma fram till som inte redan i dag är känt.\r\nOm det blir en socialdemokratisk regering i höst\r\nkommer tyvärr det här förslaget att läggas i\r\nbyrålådan, och konsumenterna kommer att få\r\nbetala genom högre priser i minst fyra år till. Det\r\nvore i och för sig inte det sorgligaste med en\r\nsocialdemokratisk regering, men det vore sorgligt\r\nnog.</pre><pre>Ett utredningsarbete avseende en översyn av plan-\r\noch bygglagstiftningen pågår. Denna utredning\r\ngörs av en särskild utredare. Han avgav i oktober\r\n1993 ett delbetänkande om anpassad kontroll av\r\nbyggandet. Delbetänkandet och remissvaret ligger\r\ntill grund för de förslag som läggs fram i den nu\r\naktuella propositionen. Utredningen har nyligen\r\nlagt fram sitt andra delbetänkande om miljö och\r\nfysisk planering. Det remissbehandlas för\r\nnärvarande. Utredningen fortsätter, och\r\nslutbetänkandet kommer senare i höst.</pre><pre>Det utredningsarbete som nyligen har avslutats och\r\ndet som pågår är av grundläggande karaktär och av\r\nstor betydelse bl.a. för hur ett kontrollsystem enligt\r\nPBL bör utformas. Som vi har framhållit i vår\r\npartimotion bör förslagen övervägas i samlad form.\r\nOckså många remissinstanser delar denna\r\nuppfattning. Även lagrådet har riktat kritik mot\r\npropositionen.</pre><pre>\r\nDet är viktigt att fortsätta arbetet med avreglering\r\noch förenklingar och att utveckla den tekniska\r\ntillsyns- och kontrollverksamheten. Till Rune\r\nEvensson skall jag säga att det för vår del är viktigt\r\natt poängtera detta när vi nu rekommenderar ett\r\navslag. På den här punkten kunde vi inte förena\r\noss. Socialdemokraterna har nämligen andra motiv\r\nför sitt avslag. Det är alltid litet känsligt när det blir\r\nså här, men vi har valt den här vägen. Vi vill\r\nnämligen poängtera att vi står för avreglering. Det\r\när viktigt.</pre><pre>Vi anser att övervägandena bör göras i ett\r\nsammanhang. Därför yrkar vi avslag på\r\npropositionen och bifall till reservationerna 2 och 4.</pre><pre>Anf. 3  RUNE EVENSSON (s) replik:</pre><pre>Fru talman! Jag vill ställa en fråga till Dan Eriksson\r\ni Stockholm.</pre><pre>Det finns en majoritet för ett avslag på\r\npropositionen, men vi har inte kunnat nå fram till\r\nsamma skrivningar. Det innebär att det blir en\r\nförsta votering där socialdemokraternas\r\nreservation ställs mot Ny demokratis. Det är inte\r\nsvårt att räkna ut hur den voteringen kommer att\r\nsluta. Det är intressant att veta hur Dan Eriksson\r\nställer sig vid nästa votering. Kan Dan Eriksson\r\nredogöra för det? Kommer partiet att agera enigt\r\neller falangvis? Jag har inget begrepp om hur\r\nmånga falanger som finns. Är avsikten trots allt att\r\nni skall hjälpa regeringen att få igenom denna\r\nproposition genom att ni i slutändan lägger ner\r\nrösterna, Dan Eriksson? Om ni gör det är också det\r\nett ställningstagande. Att lägga ner sina röster och\r\ninte rösta är faktiskt också ett ställningstagande.</pre><pre>Anf. 4  DAN ERIKSSON i Stockholm (nyd)\r\nreplik:</pre><pre>Fru talman! Socialdemokraterna är naturligtvis i sin\r\nfulla rätt att stödja s. Vi kan inte stödja s, så som\r\nreservationen är skriven. Om vår reservation faller\r\nkommer vi att avstå från en vidare omröstning.</pre><pre>Anf. 5  RUNE EVENSSON (s) replik:</pre><pre>Fru talman! Det var ett besked som jag nästan hade\r\nbefarat. Det betyder att Ny demokrati kommer att\r\nrösta emot sin egen motion om avslag på\r\npropositionen.</pre><pre>Anf. 6  DAN ERIKSSON i Stockholm (nyd)\r\nreplik:</pre><pre>Fru talman! Det innebär det inte alls. Vi kommer\r\natt rösta för vår reservation.</pre><pre>Anf. 7  LARS WERNER (v):</pre><pre>Fru talman! Det är i och för sig frestande att lägga\r\nsig i diskussionen om vad som har förevarit i\r\nutskottet, men jag skall avstå. Inför dem som är här\r\ni kammaren kan jag dock garantera att det inte har\r\nvarit någon uppbygglig tillställning.</pre><pre>Vi har från vårt parti sagt i motionen att vi\r\nvälkomnar den utvärdering och uppföljning som nu\r\nsker av plan- och bygglagen. PBL har under flera\r\når utvecklats och förändrats, vilket inte är särskilt\r\nanmärkningsvärt med tanke på den snabba\r\nutveckling som sker på dessa områden. Det handlar\r\nom områden som rör byggande, fysisk planering,\r\nboendets villkor och hatthyllornas planering, fru\r\nstatsråd.</pre><pre>Inte minst energiminimeringen ställer krav på nya\r\ngränser och villkor när det gäller hur lagstiftningen\r\nskall skrivas och tolkas.</pre><pre></pre><pre>Men vi har en invändning mot hanteringen av detta.\r\nMan tar loss en utredning och bygger propositionen\r\npå den, men det är egentligen två utredningar som\r\nbör och skall ingå i PBL.</pre><pre>Ändå har vi sagt i en motion att man skulle kunna\r\ngenomföra en del av förslagen i propositionen med\r\nvissa ändringar. Vi har tagit upp en del sådana\r\nändringar. När regeringen föreslår att ett\r\nautomatiskt användningsförbud skall gälla nya\r\nbyggnader om det finns brister, föreslår vi t.ex. det\r\nomvända, dvs. att byggnaderna skall få användas\r\nom inte byggnadsnämnden specifikt förbjuder det.</pre><pre>Regeringen har tagit upp frågan om att en särskild\r\nkvalitetsansvarig skall utses vid byggen. Jag tycker\r\natt det är oklart vilka förhållanden som skall gälla\r\nmellan kvalitetsansvarig byggherre,\r\nbyggnadsnämnd och kontrollanter. Innan\r\nytterligare en ny funktion införs tycker vi att saken\r\nmåste utredas vidare.</pre><pre>Regeringen vill också förändra\r\nförhandsprövningen. Ett stort antal remissinstanser\r\nhar visat att det inte är lämpligt att minska\r\nförhandsprövningen. Förhandskontroll tycker man\r\när bästa instrumentet för att förebygga fel.\r\nTillgänglighetskravet bör omfattas av en\r\nförhandskontroll. Annars innebär det att mindre\r\nbyggnadsföretag och engångsbyggare åläggs ett\r\nalltför stort ansvar, enligt vår mening. Därför\r\nmenar vi att regeringen bör återkomma med ett\r\nannat förslag, där bl.a. detta tillgodoses.</pre><pre>Regeringen föreslår också förändringar i\r\negenskapskraven på byggnader. Det är oklart,\r\ntycker vi, vilken effekt de här förslagen får i\r\nverkligheten. Även här är en majoritet av\r\nremissinstanserna kritiska. Vi vill avstyrka den här\r\ndelen av propositionen i avvaktan på ytterligare\r\nutredning.</pre><pre>Vi försökte lägga fram en del konkreta förslag, men\r\nde har avvisats av utskottsmajoriteten. Därför\r\nansluter vi oss till den socialdemokratiska\r\nreservationen om avslag på hela propositionen.</pre><pre>Anf. 8  BERTIL DANIELSSON (m):</pre><pre>Fru talman! Det är nu ett antal år sedan det stora\r\noch omfattande lagkomplexet PBL antogs av\r\nriksdagen. Förberedelserna hade varit omfattande\r\noch arbetet hade tagit lång tid. Enigheten var dock\r\ninte total i riksdagen, utan invändningar restes från\r\nflera håll på en rad punkter, inte minst från\r\nModerata samlingspartiets sida.</pre><pre>Lagen antogs likväl och har nu verkat i ett antal år.\r\nVissa förändringar har också genomförts på en del\r\nområden, men någon genomgripande översyn har\r\ninte skett förrän nu.</pre><pre>Man kan då fråga sig: Är det nödvändigt att nu ge\r\nsig på PBL? Det kanske är onödigt att förändra i ett\r\nså här komplicerat och stort lagkomplex. De som\r\nhar att hantera och använda PBL har kanske först\r\nnu till fullo lärt sig att hantera lagen. Varför då\r\nställa till med förändringar som gör att nya kurser\r\nmåste anordnas, ny information spridas för att\r\nsnabbt och säkert få ut kunskapen om de nya\r\nlagparagraferna? Hade det inte varit bättre att\r\navvakta och ta det litet lugnare?</pre><pre>Självfallet ligger det en del i den kritiken, men den\r\nfår inte utgöra något hinder för att genomföra en\r\nbehövlig översyn av plan- och bygglagen. Stora\r\nlagkomplex inte bara bör utan måste bli föremål för\r\nomprövning och översyn från tid till annan.</pre><pre>Motiven till detta är bl.a. att det samhälle som\r\nlagen verkar i förändras. Likaså förändras\r\nmänniskornas syn i en rad hänseenden. Dessa nya\r\nströmningar och insikter måste tas till vara och få\r\nsitt utflöde i ett förändringsarbete.</pre><pre>Synsättet och medborgarnas uppfattning om\r\nrelationerna mellan staten och medborgarna är\r\nannorlunda nu än på mitten av 80-talet. På en rad\r\nområden finns det nu en uttalad strävan att\r\nförenkla, avbyråkratisera och öka valfriheten för\r\nde enskilda människorna.</pre><pre>Som framgår av propositionen och av betänkandet\r\när det viktigt att inom ramen för de krav som\r\nsamhället bör hävda ge den enskilde större valfrihet\r\noch ett ökat handlingsutrymme samt i möjligaste\r\nmån också bidra till en ökad effektivitet och till en\r\ndecentralisering av offentliga uppgifter.</pre><pre>Det är dessa grundläggande motiv som legat bakom\r\nutredningsarbetet och regeringens proposition.\r\nGivetvis kan man diskutera utformningen av\r\nförslagen, antalet områden som skall prövas eller\r\nom valet av objekt är det exakt rätta. Några kanske\r\nhävdar att reformarbetet går för snabbt och\r\nomfattar för stort område. Andra åter anser kanske\r\natt betydligt större förändringar borde genomföras.</pre><pre>Den diskussionen kan vi nu lämna därhän. Det är\r\nförslagen i propositionen och i utskottets\r\nbetänkande som riksdagen har att ta ställning till i\r\ndag.</pre><pre>Förslagen är i korthet följande:</pre><pre>-- Den nuvarande bygglovsprövningen inskränks\r\ntill att avse endast en prövning av lokaliseringen.</pre><pre>-- Ett särskilt system införs för kontroll av de\r\ntekniska egenskapskraven.</pre><pre>-- Möjlighet till förhandsbesked bibehålls.</pre><pre>-- Kommunerna kan helt befria från bygglov inom\r\nplanområde.</pre><pre>-- Byggherren ges det fulla ansvaret för byggnadens\r\ntekniska egenskaper.</pre><pre>-- Byggnadsnämnden får ett renodlat tillsynsansvar.</pre><pre>-- Ett nytt kontrollsystem utformas med\r\nutgångspunkt i byggherrens ansvar.</pre><pre>-- Trevnads- och ändamålsenlighetskraven ersätts\r\nmed användbarhetskrav.</pre><pre>-- Kravet på driftsekonomi upphävs.</pre><pre>Dessa förändringar uttrycker två huvuddrag, dels\r\nen klarare rollfördelning mellan alla inblandade\r\nparter i byggprocessen, dels en betydande\r\nförenkling och avbyråkratisering.</pre><pre>Majoriteten i utskottet tillstyrker dessa förslag.\r\nInvändningar har dock rests i en rad motioner.</pre><pre>Den socialdemokratiska kritiken är i huvudsak av\r\ntidtabellskaraktär. Gärna reform, men inte nu, är\r\nbudskapet. Den pågående översynen sker genom\r\nen etappindelad utredning. Innan hela\r\nutredningsarbetet är slutfört bör ingenting\r\ngenomföras, anser Socialdemokraterna, liksom i\r\növrigt Ny demokrati.</pre><pre>Funnes det ett oavvisligt samband mellan de nu\r\nföreslagna förändringarna och dem som kan\r\nförväntas längre fram, borde man tillmäta\r\ninvändningarna en viss tyngd. Men ett sådant\r\nsamband finns knappast, i varje fall är det så svagt\r\natt ett avvisande av förslaget i dess helhet måste\r\nanses omotiverat.</pre><pre>Att det just är tidpunkten för reformen som är\r\nhuvudinvändningen framgår tydligt av den\r\nsocialdemokratiska motionen och reservation och\r\nav det inlägg som Rune Evensson tidigare har gjort.\r\nDet heter exempelvis i reservationen att\r\nSocialdemokraterna ser positivt på att ett arbete\r\nmed att reformera PBL har inletts. I motionen förs\r\nen rad förslag fram som sammanfaller med\r\npropositionens. Jag tror att det inte är mindre än\r\nfyra delområden där socialdemokraterna stöder\r\nregeringsförslaget.</pre><pre>Detta är positivt och borde ha resulterat i ett\r\ngemensamt ställningstagande på en rad punkter.\r\nDess värre blev det inte så. I stället yrkar\r\nsocialdemokraterna avslag på hela propositionen.</pre><pre>Två motiv kan finnas för detta ställningstagande.\r\nDels kanske socialdemokraterna anser nackdelarna\r\nmed vissa delförslag vara så stora att helheten\r\nmåste avvisas. Detta motsägs av de konkreta\r\nförslag som finns i motionen. På väsentliga punkter\r\nfinns det faktiskt en samsyn med regeringen och\r\nutskottsmajoriteten.</pre><pre>Dels kan det vara så enkelt som att en reformering\r\nav plan- och bygglagen -- som ursprungligen en\r\nsocialdemokratisk regering lade fram förslag om --\r\ninte tillåts göras av en borgerlig regering. Man vill\r\ninvänta höstens val i förhoppning om en valseger\r\noch först därefter själv genomföra en efterlängtad\r\noch välmotiverad reformering av plan- och\r\nbygglagen.</pre><pre>Inget av dessa motiv anser jag vara hållbart, varför\r\nde bör avvisas.</pre><pre>Ny demokrati å sin sida har också som huvudmotiv\r\nför sitt avslagsyrkande att hela reformeringen bör\r\ngöras i ett sammanhang. Jag vill hävda att man\r\nhärmed riskerar att kasta ut barnet med badvattnet.\r\nGenom att haka upp sig på att helheten måste\r\nföreligga innan något över huvud taget kan\r\ngenomföras kan följden bli att ingenting genomförs\r\nav det de själva så gärna vill genomföra. Det bästa\r\nblir det godas fiende.</pre><pre>Förändringar i gamla planer för handelsändamål\r\nvill Ny demokrati genomföra redan nu, men det är\r\nnågonting som ligger i ett senare skede i\r\nutredningsarbetet. Jag håller med om att frågan\r\nsnarast bör få sin lösning. Men innan remisstiden är\r\ntill ända och innan regeringen gjort sina\r\növerväganden bör riksdagen inte genomdriva några\r\nförändringar.</pre><pre>Litet märkligt är Ny demokratis ställningstagande.\r\nDels avvisar man hela propositionen och en rad\r\nförslag som ligger i linje med vad nydemokraterna\r\nsjälva vill med hänsyn till att helheten är viktig.\r\nDels vill man bryta ut en del i ett kommande\r\nförslag, som ännu inte förberetts, och fatta beslut\r\nom det nu. Logiken är milt uttryckt litet svag. I ena\r\nfallet avvisas en rad angelägna förslag, trots att det\r\nföreligger både proposition och betänkande. I det\r\nandra fallet reserverar sig Ny demokrati till förmån\r\nför ett förslag som verkligen brutits ut ur helheten\r\noch som bara föreligger i form av ett\r\nutredningsförslag.</pre><pre>Fru talman! Jag yrkar bifall till utskottes hemställan\r\noch avslag på reservationerna.</pre><pre>Sedan vill jag säga några ord om Rune Evenssons\r\ninlägg. Han uttalar och visar prov på en viss\r\nbesvikelse, och det kan man förstå. Det gick ju inte\r\nsocialdemokraternas väg. Nu vet vi det inte säkert,\r\nför voteringen har ännu inte skett.</pre><pre>När utskotten behandlar frågor förs diskussionen\r\npå olika sätt. Att uttrycka sin besvikelse på det sätt\r\nsom Rune Evensson gjorde kan jag ha förståelse\r\nför, men jag tycker att det är litet av ''Surt, sa räven\r\nom rönnbären'' över hans inlägg.</pre><pre>Jag beklagar verkligen att inte Rune Evensson och\r\nsocialdemokraterna över huvud taget var\r\nintresserade av att ta vara på det gemensamma som\r\ntrots allt fanns i propositionen och\r\nsocialdemokraternas motion. Men nu är vi där vi är.\r\nUppenbarligen väljer socialdemokraterna att\r\navvisa hela förslaget på det sätt som kommit till\r\nuttryck i reservationen och i anförandena här i\r\nkammaren. Det är bara att beklaga.</pre><pre>Fru talman! Jag yrkar än en gång bifall till\r\nutskottets hemställan och avslag på\r\nreservationerna.</pre><pre>Anf. 9  RUNE EVENSSON (s) replik:</pre><pre>Fru talman! Det är roligt med ett annat tonläge från\r\nmoderaterna i dag än i den stora PBL-debatten i\r\nmitten på 80-talet. Borta är alla domedagsprofetier\r\nom vad som skulle hända. I dag förklarar sig Bertil\r\nDanielsson nöjd med lagen. Det är en stor reträtt.\r\nVerkligheten har tvingat moderaterna till denna\r\nreträtt.</pre><pre>Vi spekulerar inte i situationen efter höstens val,\r\nutan vi vill utforma PBL med så stor bredd som\r\nmöjligt. Jag har sagt det vid alla tillfällen, och det\r\nstår jag fortfarande vid.</pre><pre>Vi säger att vi kan tänka oss anta vissa delar av\r\npropositionen. Vi säger t.ex. att idén att dela på\r\nlokalisering och kontroll kan vara bra. Det är vi inte\r\navvisande till. Vi tycker också att det är bra att\r\nbyggherrarna får ett större ansvar, för det är mycket\r\noklart i PBL i dag hur det skall vara.</pre><pre>Vad vi är bekymrade för är hur man skall göra med\r\nde över 90 % av bygglovsärendena som är\r\nsmåärenden och som inte omfattas av den\r\nhantering som föreslås i den nya lagen.\r\nByggnadsinspektionerna kommer att till stor del\r\nförsvinna. Byggnadsnämndens uppgift i dag är\r\nrådgivande. Folk rådgör i förväg med tjänstemän\r\noch byggnadsinspektörer om hur man skall utforma\r\nbyggnader. Den uppgiften kommer att ändras så att\r\nbyggnadsnämnden kommer in i ett mycket senare\r\nskede. Det blir på något sätt en mer fiskal uppgift\r\nsom byggnadsnämnder och byggnadsinspektörer\r\nfår.</pre><pre>Enligt de nya byggregler som är beslutade av en\r\nborgerlig majoritet i Boverkets styrelse skall\r\nfunktionskraven kontrolleras av\r\nbyggnadsnämnder. Införs bygglovsbefrielse\r\nkommer byggnadsnämnden att granska kraven\r\nförst i det skede då man kallar till samråd. Mycket\r\nav förarbetet är då gjort, och man kommer i en\r\nväldigt konstig situation. Varför inte pröva detta i\r\nnågra län i landet under en tid för att se hur det\r\nfungerar, innan man slutgiltigt tar ställning i\r\nfrågan? Den uppfattningen har vi fört fram.</pre><pre>Om man skall genomföra en bygglovsbefrielse bör\r\ndet förankras i en översiktsplan där medborgarna\r\nhar kunnat säga sitt. Det finns ingen möjlighet till\r\ndet nu. En översiktsplan kommer att tas upp i nästa\r\nbetänkande från utredaren och behandlas av\r\nriksdagen först i höst. Vi tycker att man har börjat\r\ni fel ända.</pre><pre>Detta med ändamålsenlighet och trevnad bör\r\nfinnas kvar. Det är viktigt speciellt med tanke de\r\nnya byggregler som den borgerliga majoriteten i\r\nBoverkets styrelse har infört. Likadant tycker vi att\r\nkravet på materialbeständighet bör finnas kvar. Det\r\när inte alltid samma människor som bygger huset\r\nsom förvaltar det. Därför är det ett väldigt viktigt\r\nkrav som bör finnas kvar.</pre><pre>Anf. 10  BERTIL DANIELSSON (m)\r\nreplik:</pre><pre>Fru talman! Rune Evensson vill återuppväcka 80-\r\ntalets diskussion för att provocera fram\r\nställningstaganden och sådana stämningar som då\r\nrådde. Det är några år sedan dess. Som jag anförde\r\noch som också anförs i både propositionen och\r\nbetänkandet förändras tiderna. Vi har haft lagen en\r\ntid. Huruvida jag är nöjd eller inte nöjd kan vi\r\nlämna därhän. Men att vi nu med stor\r\ntillfredsställelse hälsar de förändringar som är på\r\ngång tyder ändå på att lagen måste reformeras. Helt\r\nnöjd med en lag kan man ju inte vara om man på\r\nen rad punkter vill göra förändringar och\r\nförbättringar. Det är så det skall vara.</pre><pre>Rune Evensson ger sig in i en diskussion om olika\r\ndetaljer och delförslag. Det kan säkert ligga en del\r\ni vad Evensson säger. Men det är kanske litet sent\r\npåtänkt att nu föra en diskussion om att kunna\r\nkomma fram till gemensamma ståndpunkter i dessa\r\nfrågor. Det hade funnits undrlag och möjlighet till\r\ndet. Det fanns ju motionskrav som på några\r\npunkter i stort sett sammanföll med propositionens\r\ninnehåll. Det hade som sagt varit möjligt då, men\r\ndet är något sent att nu ta upp en sådan debatt. Det\r\nkan finnas möjlighet till det i ett senare skede och\r\npå ett mera resonabelt sätt, om Rune Svensson kan\r\nlämna 80-talets konfrontationer bakom sig och vill\r\ndiskutera sakfrågorna.</pre><pre>Anf. 11  RUNE EVENSSON (s) replik:</pre><pre>Fru talman! Jag förstår mycket väl varför Bertil\r\nDanielsson inte vill diskutera 80-talets debatt om\r\nPBL, så vi kan lämna det därhän.</pre><pre>Många av de saker som nu förmodligen kommer att\r\nbeslutas av riksdagen -- Dan Eriksson i Stockholm\r\nhar ju deklarerat hur han tänker rösta -- är jag rädd\r\nför att vi kommer att få ändra i fortsättningen. Det\r\nkommer kanske två ytterligare propositioner om\r\nPBL. Det tycker jag är olyckligt. Det kommer att\r\nförvirra vid tillämpningen av lagen. De som\r\nhanterar dessa frågor ute i kommunerna och\r\nmedborgarna kommer att få det svårt att hänga\r\nmed i alla svängar om vi genomför förändringar så\r\ntätt i en omfattade lagstiftning. Varför denna\r\nbrådska? Vi hade väl kunnat avvakta tills\r\nutredningen var klar.</pre><pre>Det har väckts motioner i detta ärende om\r\nhandikappkraven. Man påpekar att\r\nhandikapppkraven är mer kortfattade i denna\r\nutformning av lagen än i den gamla lagen.\r\nUtformningen av regler och föreskrifter skall\r\nskötas av en annan myndighet än riksdagen.\r\nRiksdagens inflytande tas bort i stor utsträckning.\r\nMen det tycker vi bör finnas kvar.</pre><pre>Anf. 12  BERTIL DANIELSSON (m)\r\nreplik:</pre><pre>Fru talman! Jag tror att Rune Evenssons farhågor\r\när betydligt överdrivna. Han spekulerar i vad som\r\neventuellt skall komma senare och att det då inte\r\nskulle stämma överens med dagens beslut. Jag tror\r\natt vi kan lämna den frågan därhän. Man kommer\r\nsäkert att ta hänsyn till olika faktorer. Det är ingen\r\nfara för att frågan kommer att bli illa behandlad när\r\ndet gäller de handikappade.</pre><pre>Jag vill använda en återstående minut till att erinra\r\nom att jag höll mitt första anförande i kammaren\r\nhösten 1979. Anförandet gällde fysisk riksplanering\r\noch användningen av jordbruksmark.\r\nDiskussionen gällde på vilket sätt jordbruksmark\r\nskulle skyddas från exploatering eftersom den var\r\nså värdefull för livsmedelsproduktionen.</pre><pre>Detta speglar i ett nötskal det förändrade synsätt\r\nsom jag har upplevt över tiden. Under denna 15-\r\nårsperiod har såväl samhället som riksdagens\r\nsynsätt förändrats i olika frågor. Men det finns ändå\r\nett visst intresse i att erinra om att såväl mitt första\r\nsom mitt sista inlägg i denna kammare berör frågor\r\nom mark, planering, planfrågor och äganderätt.</pre><pre>Jag vill samtidigt passa på att tacka de\r\nmeddebattörer, inte minst Rune Evensson, som jag\r\nhar mött ett antal gånger under de gångna åren för\r\nuppfriskande och sakliga diskussioner. Jag önskar\r\nde som är kvar i bostadsutskottet en lyckosam\r\nframtid.</pre><pre>Anf. 13  Statsrådet GÖREL THURDIN (c):</pre><pre>Fru talman! Jag tycker att det är bra att kammaren\r\ndiskuterar frågor om samhällsplanering och\r\nbyggplanering och hur byggandet skall gå till osv.\r\nJag tror att det har varit för få diskussioner om detta\r\ni kammaren.</pre><pre>Det är bra att det har satts i gång ett arbete som har\r\nföranlett riksdagsledamöterna att gå i clinch med\r\nfrågorna. Det är så avgörande för hur vi skall\r\nhantera miljöfrågorna i framtiden.</pre><pre>Jag tycker att Bertil Danielsson har beskrivit\r\ninnehållet i propositionen och försvarat den så bra\r\natt jag inte behöver göra en fullständig redogörelse\r\nför den. Men jag skall gå in på vissa frågor.</pre><pre>De grundläggande samhällsplaneringslagarna,\r\nplan- och bygglagen och naturresurslagen, är\r\nbärande och oerhört viktiga. Jag vill också\r\nberömma Socialdemokraterna för att det blev en\r\nsådan lagstiftning i mitten av 80-talet. Det skedde\r\nmed hjälp av ett samarbete mellan Centern och\r\nSocialdemokraterna.</pre><pre>Jag har hela tiden sagt att plan- och bygglagens\r\ngrundläggande struktur är helt riktig. Men när\r\nlagen trädde i kraft hade inte miljöfrågorna växt\r\nfram samma det sätt som i dag. Vid utvärderingar\r\nav plan- och bygglagen visade det sig att vissa saker\r\ninte fungerade alldeles bra. I dag finns det\r\nkopplingar till övriga Europa via EES-avtalet,\r\nvilket gör att lagstiftningen måste förändras och\r\nmoderniseras.</pre><pre>Jag tycker att den debatt ni har haft belyser varför\r\ndet skall läggas fram ett förslag nu som inte\r\ninnehåller hela utredningsmaterialet. Det framgick\r\nmed stor tydlighet att det brådskar att klarlägga\r\nansvarsfrågan inom byggandet. Det brådskar att\r\nverkligen lyfta fram producentansvaret.</pre><pre>Låt oss ställa oss frågoan om vi verkligen har\r\nlyckats bli av med sjuka hus. Hur är det med\r\nradonhus? Hur är det med byggfel? Hur är det med\r\nsmå byggföretag eller de som själva beställer ett\r\nhus? Vilka rättigheter har de att få ändringar\r\ngjorda? Hur lätt är det att få ändringar gjorda? Att\r\ndöma av de brev som jag har fått till departementet\r\när dessa frågor inte så enkla att hantera här i\r\nSverige -- även om man skulle kunna tro det.\r\nDärför tror jag att det är viktigt att snabbt konkret\r\nbelysa att det råder ett fullständigt producentansvar\r\nhos dem som bygger husen. Det skall skapas en\r\nlagstiftning där alla tekniska krav är samlade -- som\r\ni byggproduktlagen.</pre><pre>Kravet på ändamålsenlighet finns kvar fast i form\r\nav ett nytt begrepp, nämligen användbarhet.\r\nÄndamålsenligheten var tidigare indelad i hur\r\nbostäderna skulle se ut kopplat till en materiell\r\nupprustning av boendemiljöerna. Men\r\nfunktionerna som sådana har inte alltid visat sig\r\nleva upp till kraven. Under nuvarande lagstiftning\r\nbyggs det fortfarande så att det inte går att komma\r\nin med en rullstol genom ytterdörren till en\r\nlägenhet i ett hyreshus. Sådana fel och brister visar\r\natt dagens kontroll inte är hundraprocentigt\r\neffektiv. Därför tycker jag att det är lämpligt att\r\ndiskutera frågan om kontroll.</pre><pre>Centern och Socialdemokraterna lade tillsammans\r\nfast den plan- och bygglag som gäller i dag. Men jag\r\nser att Socialdemokraterna i den motion de har\r\nväckt egentligen ställer upp på det mesta. Jag skall\r\ninte använda mycket tid till att citera vad som står\r\ni motionen. Men jag kan konstatera följande:</pre><pre>''Vi delar uppfattningen att man vid\r\nbygglovsprövningen klarare bör skilja mellan\r\nlokaliseringsprövningen, -- -- --, och kontrollen av\r\natt byggnaden uppförs enligt de byggnadstekniska\r\nkrav som gäller.</pre><pre>Vi delar uppfattningen att kommunerna i ökad\r\nomfattning bör kunna medge lättnader i\r\ntillståndsplikten -- -- --.</pre><pre>Vi delar uppfattningen att PBL:s intentioner i fråga\r\nom byggherrens ansvar för sitt byggnadsverk\r\nbehöver förtydligas.</pre><pre>Vi delar uppfattningen att kvalitetssäkringen i\r\nbyggprocessen behöver förstärkas.</pre><pre>Vi anser att det bör öppnas möjligheter för ett mer\r\ndiversifierat kontrollsystem, -- -- --.'' Osv.</pre><pre>Jag upplever inte att kritiken är så våldsam som\r\nRune Evensson vill få den att framstå. Den\r\nkraftigaste kritiken är att förslaget har lagts fram i\r\ndag och att vi inte har inväntat huvudbetänkandet i\r\növersynen av plan- och bygglagen för att då lägga\r\nfram en jättelik proposition.</pre><pre>Jag tycker att det är intressant att titta på\r\nkopplingarna mellan de två propositionerna och\r\nvad som kommer sedan. Vad finns det för\r\nkopplingar som skall föranleda oss att dröja med\r\nförslaget? Egentligen finns det inte särskilt starka\r\nkopplingar. Möjligen går det att urskilja något\r\nsamband. Det är t.ex. förslaget om att kommunen\r\ngenom beslut i detaljplan skall kunna besluta om\r\nbefrielse från kravet på bygglov. Det hänger\r\nindirekt samman med förslagen i det andra\r\ndelbetänkandet. Det gäller själva\r\ndetaljplaneregleringen, planprocessen och\r\nmedborgarinflytandet. Men kopplingen är svag,\r\noch ibland är den obefintlig. Medborgarinflytandet\r\när löst i förevarande fall. Vi skall förändra och\r\nförbättra medborgarinflytandet. Det gör ingenting\r\nom det kommer i ett senare skede. Det förslag som\r\nligger i dag försämrar inte möjligheterna att senare\r\nlägga fram bra förslag på dessa områden.</pre><pre>Det finns kommuner som i dag ägnar sig åt ett slags\r\nbygglovsbefrielse och som tycker att det fungerar\r\nväldigt bra. Det finns t.o.m. socialdemokratiska\r\nkommuner som tycker att vi inte har gått tillräckligt\r\nlångt när det gäller möjligheterna till\r\nbygglovsbefrielse. Men jag kan hålla med om att\r\nman måste ha någon liten kontroll även i detta\r\navseende. Man måste i grunden ställa stora krav för\r\ntillåtande av bygglovsbefrielse också inom\r\ndetaljplan. Man kan inte åsidosätta möjligheterna\r\nför grannar att ha åsikter om vad som tillåts, om\r\nderas tillvaro påverkas.</pre><pre>Förslagen i det andra delbetänkandet om\r\ntillgänglighet för handikappade t.ex. har ett\r\nindirekt samband med de tekniska kraven på\r\nbyggnaderna och även kontrollkraven på\r\nbyggherren. Men i propositionen föreslås ju inga\r\nförändringar på området i förhållande till vad som\r\ngäller i dag, utan förändringarna kommer ju\r\nsenare. Därför är det utifrån dessa två punkter svårt\r\natt se varför vi skulle ha skjutit upp framläggandet\r\nav propositionen.</pre><pre>Som sagt tror jag att det brådskar att få\r\nansvarsfrågan fastslagen, eftersom en del\r\nbyggföretag nu börjar jobba med byggmaterial och\r\nmärkning. Vi har också börjat diskutera\r\nmiljömärkning av hus. Vi har ju en omfattande\r\nmiljöutveckling i samhället som gör att vi\r\nnaturligtvis måste ha producentansvar på alla\r\nområden.</pre><pre>Jag skall sedan övergå till att tala om kontrollen,\r\nsom naturligtvis blir annorlunda än i dag. I dag är\r\ndet kommunerna, byggnadsnämnden,\r\nbygglovsgranskare osv. som utövar kontrollen.\r\nMed nuvarande förslag blir andra involverade i\r\nkontrollen.</pre><pre>De som kritiserar förslaget säger att kontrollen\r\nkommer för sent. Men det är faktiskt fråga om en\r\nmissuppfattning om vad förslaget står för, för den\r\nsom satt sig in i frågan vet att det går att ingripa i\r\nmycket tidigare skeden även med denna\r\nlagstiftning.</pre><pre>I dag går det normalt till så, att husets projektering\r\ngranskas vid bygglovsprövningen varefter\r\nutförandet diskuteras vid ett samråd efter det att\r\nlån har beviljats.</pre><pre>Det nya systemet innebär att projekteringen skall\r\ndiskuteras vid ett tekniskt samråd tillsammans med\r\nbyggherrarna. Det innebär att projekteringen kan\r\nförläggas redan före bygglovet. Därigenom blir det\r\nen tidigare kontrollstation än vad vi har i dag.</pre><pre>I dag kontrolleras utförandet av en ansvarig\r\narbetsledare. I det nya systemet skall det finnas en\r\nkvalitetsansvarig som måste vara med redan på\r\nprojekteringsstadiet. I dag finns ingen\r\nkontrollplan. I det nya systemet krävs att man\r\nredan under projekteringen tänker på hur\r\nkontrollplanen skall se ut och vad man skall\r\nkontrollera, vilket är av yttersta vikt för att\r\nbyggnaden skall uppfylla de krav som ställs i\r\nlagstiftningen.</pre><pre>Också projekteringen i sig omfattas av\r\nkontrollplanen. I dag riskerar den som gör en\r\nfelprojektering att inte få byggnadslov, utan\r\nprojekteringen måste göras om. I det nya systemet\r\nriskerar den som gör en felprojektering inte bara att\r\nfå göra om projekteringen, utan man riskerar\r\nockså, om man byggt huset utifrån felaktiga\r\ngrunder, att tvingas bygga om huset innan man får\r\nanvända det.</pre><pre>Jag är övertygad om att här kommer ekonomiska\r\nintressenter in. Försäkringsföretagen kommer att\r\nengagera sig i kontrollen på ett helt annat sätt,\r\nvilket sker på andra områden i samhället som inte\r\nhar med byggande av hus att göra.</pre><pre>I Norge har låneinstituten egna kontrollsystem.\r\nDet innebär att man inte får vettiga lån på huset\r\nförrän man har visat att huset är byggt på ett riktigt\r\nsätt. Jag har fått brev om att det inte riktigt fungerar\r\npå det sättet i Sverige.</pre><pre>Jag tror att man med denna nyordning kommer att\r\nbörja tänka efter vad man egentligen skall\r\nkontrollera i stället för att detaljkontrollera\r\nvarenda sak när det gäller byggandet. Jag är\r\növertygad om att man, när ett samarbete etableras\r\nmellan kommunerna och de stora byggherrarna, nu\r\nkommer att få en helt annan möjlighet att verkligen\r\nsätta sig ner och diskutera hur kontrollen exakt\r\nskall gå till.</pre><pre>Jag har förståelse för att man frågar sig hur man\r\nskall klara av att ge de små byggarna den service\r\nsom man egentligen inte får ge. Men kommunen\r\nhar ju även i fortsättningen rätt att alldeles själv\r\nbestämma hur man vill organisera, vilka kontakter\r\nman vill ha utåt med medborgarna och med dem\r\nsom vill göra olika saker på detta område i\r\nsamhället. Så det går precis lika bra som tidigare att\r\nvara beredvillig när det gäller att ge service, råd och\r\ninformation på detta område. Det är faktiskt upp\r\ntill kommunen själv att bestämma. Situationen är\r\nkanske inte lika i alla kommuner i dag heller. Vissa\r\nkommuner är väldigt serviceinriktade, medan\r\nandra inte är det. Vissa kanske tar mycket betalt för\r\ntjänsterna medan andra inte gör det. Därför tycker\r\njag inte att denna fråga är relevant att diskutera i\r\ndetta sammanhang. Man måste också titta på\r\ndagens system för att få en riktig diskussion.</pre><pre>Jag ser med tillfredsställelse fram emot att vi i dag\r\nfår ett beslut i kammaren som slår fast\r\nansvarsfrågorna, kontrollmöjligheten och\r\nrenodlingen av byggproduktlagen. Det skulle ge en\r\nbra grund för fortsatt diskussion.</pre><pre>Beträffande enmansutredare vill jag säga att även\r\nbostadsfinansieringssystemet utreddes med hjälp\r\nav enmansutredare under Ulf Lönnqvists tid, och vi\r\nvet ju vilken kritik som har vidlått detta system.</pre><pre>Min ambition har inte varit att jobba i slutna rum.\r\nArbetet har varit avhängigt av en ömsesidig\r\nkommunikation och att inititativ tas från båda håll.\r\nSom Rune Evensson vet har jag tagit initiativ till\r\ndiskussioner innan propositionen skrevs.</pre><pre>Anf. 14  RUNE EVENSSON (s) replik:</pre><pre>Fru talman! Centern är ett parti som inte är att lita\r\npå, vilket handläggningen av detta ärende tydligt\r\nhar bevisat.</pre><pre>Vi valde en gång att göra upp med Centern om PBL\r\nför att få samstämmighet kring en så stor\r\nlagstiftingsfråga. Men när Centern kom i\r\nregeringsställning höll inte detta. Då hade man\r\nglömt och visste över huvud taget inte om att\r\nuppgörelsen hade träffats.</pre><pre>När Görel Thurdin säger att hon har tagit initiativet\r\ntill överläggningar före propositionsskrivandet.\r\nDetta är fel. Jag har vid ett flertal tillfällen gjort\r\npåstötningar om att vi borde ha överläggningar,\r\nmen det har inte kommit några reaktioner från\r\ndepartementet.</pre><pre>Nu kommer förmodligen detta lagförslag att\r\npassera riksdagen tack vare Ny demokratis\r\nkrumbuktande, som innebär att man kommer att\r\nrösta emot sin egen avslagsmotion. Tycker Görel\r\nThurdin att det är en bra fortsättning på PBL-\r\nuppgörelsen med Socialdemokraterna 1986, att ni\r\nnu med Ny demokratis vinglande hjälp får igenom\r\npropositionen i riksdagen?</pre><pre>Görel Thurdin har föreslagit samråd med oss\r\nsocialdemokrater när det gäller de två kommande\r\npropositionerna, dvs. de två kommande delarna av\r\nPBL som egentligen borde ha kommit först. Jag\r\nkan förstå Görel Thurdins intresse av en\r\nsenareläggning, eftersom det kanske kommer att\r\nsitta en annan regering i kanslihuset. Då vill\r\nCentern plötsligt vara med. Men när Centern själv\r\nsitter i kanslihuset är intresset inte alls lika stort. I\r\nhela PBL-Sverige, om man så får kalla det, är\r\nmänniskor som jobbar med dessa frågor är mycket\r\nförvånade över Centerns agerande.</pre><pre>De detaljer som Görel Thurdin tog upp vill jag\r\nåterkomma till i en senare replik.</pre><pre>Anf. 15  Statsrådet GÖREL THURDIN (c):</pre><pre>Fru talman! Det låter på Rune Evensson som om\r\nplan- och bygglagen bara berör\r\nSocialdemokraterna och kanske Centerpartiet.\r\nMen för min del anser jag att den faktiskt rör hela\r\nsvenska folket, alla partier och alla som är\r\nengagerade i det politiska arbetet. Det har varit\r\nutgångspunkten för vårt arbete.</pre><pre>En referensgrupp tillsattes ju i samband med\r\nutredningen, och självfallet är det viktigt att man\r\nfrån början kommer in i den och får uttrycka sina\r\nåsikter. Jag vet inte hur aktiva ni har varit under det\r\natt utredningen vuxit fram.</pre><pre>Även jag är ute och träffar hela det s.k. PBL-\r\nSverige, som Rune Evensson säger, och jag möter\r\ninte den inställning som han påstår finns runt om i\r\nlandet. Jag möter många olika företrädare och\r\nmånga olika yrkesgrupper som har med området att\r\ngöra. Ibland möter jag kritik, men då lyfter vi fram\r\nsakfrågan och diskuterar den. Det är sällan de är\r\nmissnöjda med den diskussion som vi har fört\r\nutifrån de förslag som har lagts fram.</pre><pre>Jag är övertygad om att man ute i kommunerna\r\nmed denna nyordning vad gäller t.ex. kontrollen\r\nkommer att kunna utveckla arbetet för dem som\r\nhåller på med bygglovsgranskning osv. och för\r\nbyggnadsinspektörerna. Arbetet kan utvecklas\r\nutifrån de ökade miljökraven, t.ex. kravet på att vi\r\ninte skall tillåta sjuka hus eftersom människor mår\r\nilla.</pre><pre>Jag ser därför framför mig att denna förändring\r\nleder till utveckling, inte till avveckling. Den skapar\r\nockså större resurser för kontroll, eftersom de som\r\nblir kontrollerade nu får vara med och betala\r\nkontrollen. Ibland har ju kommunerna haft\r\nbegränsade resurser, vilket har gjort att kontrollen\r\ninte alltid har blivit hundraprocentig. På så sätt har\r\nvi fått de fel och brister som vi nu kan konstatera\r\nändå finns.</pre><pre>Jag hoppas att vi får tillfälle att diskutera det\r\nfortsatta arbetet med att förändra plan- och\r\nbygglagen, antingen det blir jag eller någon annan\r\nsom kommer att ha ansvaret för det i framtiden.\r\nFör min del vill jag än en gång säga att det är högst\r\nväsentligt att föra öppna diskussioner om detta.\r\nDet finns ingenting att dölja, och detta är\r\nnaturligtvis ett sätt att försöka förbättra\r\nförutsättningarna för ett bra byggande i Sverige.</pre><pre>Anf. 16  RUNE EVENSSON (s) replik:</pre><pre>Fru talman! Utredningens referensgrupp, som\r\nGörel Thurdin pratade om, tillsattes efter många\r\npåstötningar från vår sida. Görel Thurdin var inte\r\nden som tog initiativet till att tillsätta den, utan hon\r\ngjorde det först efter påtryckningar.</pre><pre>Vi har varit aktiva i denna referensgrupp. Eftersom\r\nvi sällan får materialet utsänt så att vi har möjlighet\r\natt läsa in det i förväg, har vi fått reagera spontant.\r\nMen vi har fört fram många åsikter i gruppen. I\r\nremissomgången har det också visat sig att våra\r\nsynpunkter har delats av många människor; man\r\nhar dömt ut förslagen. Mycket av det som vi har\r\npåtalat finns inte med i propositionen, eftersom\r\nförslagen blev så nedsablade i remissomgången.\r\nMan vågade helt enkelt inte ta med det.</pre><pre>Men även mycket av det som nu står i\r\npropositionen kritiserades kraftigt av\r\nremissinstanserna. I referensgruppen har vi också\r\npåpekat detta. Jag vill påstå att det inte på något\r\nsätt har tagits hänsyn till vad vi har sagt i\r\nreferensgruppen. Man har i princip bara\r\nrapporterat vad man har hållit på med och inte visat\r\nsig beredd att göra några ändringar.</pre><pre>Jag vill också säga att Sverige inte ser ut som\r\nNorrlands inland, vilket utredaren tycks tro.</pre><pre>Görel Thurdin sade i sitt första inlägg att det var\r\nbråttom med att genomföra vissa delar av förslaget.\r\nMen jag kan inte se att det är mer bråttom än att\r\nman kan avvakta det slutbetänkande som skall\r\nläggas fram i september--oktober och ha en\r\nriksdagsbehandling sent i höst. Jag tror inte att det\r\när mer bråttom än att vi skulle kunna klara det.</pre><pre>Ändamålsenlighet och trevnad har fått en svagare\r\nställning i och med regeringens förslag än det hade\r\ni det gamla PBL-förslaget. Vi har alltså tagit del av\r\nalla dessa negativa remissvar för att kunna försöka\r\nfå ändringar till stånd.</pre><pre>Många oklarheter kvarstår, trots regeringens\r\nproposition, men mycket får sin lösning i ett senare\r\nskede när proposition nr 2 och kanske nr 3 kommer.\r\nDå kan det bli dags att ändra mycket av det som vi\r\nnu står i begrepp att fatta beslut om, och det menar\r\njag är fel. Det är förvirrande för svenska folket och\r\nalla handläggare ute i kommunerna.</pre><pre>Jag menar att kopplingen till översiktsplanen är den\r\nviktigaste frågan. Medborgarna skall kunna vara\r\nmed när man gör en översiktsplan, kunna föra fram\r\nsina synpunkter och få veta inom vilka områden\r\nman kommer att ha bygglovsbefrielse enligt\r\ndetaljplanen. Det är medborgarnas enda möjlighet\r\natt vara med och påverka ett sådant beslut. Nu\r\nkommer man inte att få den möjligheten; detta\r\nkommer att införas utan att vara förankrat i\r\növersiktsplanen.</pre><pre>Hur de 90 % av ärendena som är småärenden skall\r\nbehandlas ges inget svar på i propositionen. Görel\r\nThurdin står här och talar om maximalt 10 % av alla\r\nbygglovsärenden.</pre><pre>Anf. 17  Statsrådet GÖREL THURDIN (c):</pre><pre>Fru talman! Nu kom Rune Evensson in på nästa\r\nbetänkande och översiktsplaneringen. Jag vill\r\nväldigt bestämt säga att en utredning inte är något\r\nfärdigt förslag. Socialdemokraterna arbetade i stor\r\nutsträckning enligt principen att en utredning\r\nklappade till och sedan skulle det bli på det sättet.</pre><pre>Men så har det inte blivit i det här fallet. Vi har\r\nlyssnat på remissinstanserna och tagit bort just de\r\ndelar som har en stark koppling till\r\növersiktsplaneringen. Jag håller nämligen med\r\nRune Evensson om att den är en fantastiskt viktig\r\nprocess och att medborgarna redan där skall få\r\nmöjlighet att delta. Det har nog funnits en och\r\nannan brist i den hanteringen ute i kommunerna\r\nredan tidigare, med den befintliga plan- och\r\nbygglagen.</pre><pre>Men denna process försvåras inte på något sätt av\r\nden proposition som nu föreligger. Det är\r\nfullständigt felaktigt att påstå något sådant. Jag\r\ntycker att det är viktigt att samtliga partier har så\r\ngemensamma ståndpunkter som möjligt när det\r\ngäller denna lagstiftning.</pre><pre>I stundande valtider är det klart att man skall\r\nprofilera sig på ett eller annat sätt, och då måste\r\nman hitta någonting att lyfta fram och kritisera\r\nordentligt. Därför har man valt detta med\r\nändamålsenligheten. Men den finns faktiskt finns\r\nkvar, även om begreppet användbarhet också\r\ninnefattar funktionen och har en koppling till\r\nsådant som sjuka hus och tillgänglighet.</pre><pre>Jag är inte ett dugg orolig för den kommande\r\nprocessen i samband med nästa proposition. Jag är\r\nnämligen helt övertygad om att den kommer att bli\r\nalldeles utmärkt att arbeta med, och kommunerna\r\nkommer också att hinna jobba med\r\nkontrollsystemet. Så när den propositionen börjar\r\ngälla finns det dessutom en beredskap ute i\r\nkommunerna för att börja hantera frågorna inom\r\ndetta område på rätt sätt.</pre><pre>Anf. 18  DAN ERIKSSON i Stockholm\r\n(nyd):</pre><pre>Fru talman! Detta är ingen replik på Görel\r\nThurdins inlägg utan ett anförande.</pre><pre>Surt, sade räven om rönnbären -- det börjar bli litet\r\nväl mycket av det från Rune Evenssons sida.</pre><pre>Vi röstar inte emot utan för en egen reservation. Vi\r\nförhandlade med Socialdemokraterna, och det var\r\nframför allt jag och Rune Evensson. Det var ett bra\r\nförhandlingsklimat, men någon överenskommelse\r\nslöts aldrig. Det är ju först när man har ett\r\nförhandlingsresultat att ta ställning till som man\r\nkan avgöra om man vill säga jag eller nej. Att sätta\r\nsig i en förhandling är inte samma sak som att\r\nkomma överens.</pre><pre>Så småningom bestämde vi oss för en egen\r\nreservation av de anledningar som jag har nämnt\r\ntidigare. Flera dagar före justeringen i utskottet\r\ngjorde vi klart att vi tänkte lägga fram en egen\r\nreservation.</pre><pre>Det hade varit intressant om Socialdemokraterna,\r\nsom det inte är så lätt att få fram till\r\nförhandlingsbordet, hade kunnat föra lika\r\nkonstruktiva samtal om t.ex. ROT-satsningar. Då\r\nskulle vi, tror jag, ha kommit fram till mycket bra\r\nsaker -- och dessutom mycket tidigare.</pre><pre>Anf. 19  RUNE EVENSSON (s):</pre><pre>Fru talman! Dan Eriksson i Stockholm hade en\r\nkonstig beskrivning. Han vet mycket väl att vi\r\nfaktiskt har varit överens om en gemensam\r\nreservation. Men efter ytterligare funderande från\r\nDan Erikssons sida ville han inte längre ha en\r\ngemensam reservation med Socialdemokraterna. I\r\nstället började han ställa en massa konstiga krav\r\nsom skulle vara med.</pre><pre>Jag förstod att Dan Eriksson inte ville vara med på\r\nen gemensam skrivning. Men eftersom vi var\r\növerens om att yrka avslag hade vi väl kunnat\r\nformulera en sådan skrivning utan någon särskild\r\nmotivering. Då hade vi sluppit problemen i det\r\navseendet. Inte ens detta ville Dan Eriksson vara\r\nmed på. Motivet från hans sida är därmed mycket\r\nklart: Han vill inte stå för sin motion, utan han vill\r\nrösta emot denna för att på det sättet hjälpa\r\nregeringen att få igenom sin proposition.</pre><pre>Anf. 20  DAN ERIKSSON i Stockholm (nyd)\r\nreplik:</pre><pre>Fru talman! Det träffades faktiskt aldrig någon\r\növerenskommelse. Det vet Rune Evensson.</pre><pre>I de samtal som Rune Evensson och jag hade kom\r\nvi så långt som vi kunde komma. Men det är klart\r\natt man i en sådan här fråga måste ''backa hem''.\r\nPartiet tyckte inte att det var tillräckligt. Därför\r\ngick vi fram med en egen reservation. Jag förstår\r\ninte att det skulle vara något konstigt med det. Det\r\när ju först vid justeringstillfället som så att säga en\r\növerenskommelse träffas.</pre><pre>Anf. 21  RUNE EVENSSON (s) replik:</pre><pre>Fru talman! Låt oss hoppas att väljarna i\r\nkommande val hjälper oss så att vi till hösten\r\nslipper förhandla med Dan Eriksson i Stockholm!</pre><pre>Anf. 22  OSCAR LINDKVIST (s):</pre><pre>Fru talman! Jag har inget att tillägga i sak till det\r\nsom framförts från socialdemokratiskt håll av Rune\r\nEvensson.</pre><pre>Jag var med när överenskommelsen träffades\r\n1985/86 och förhandlade då med Centerpartiet\r\ngenom den nuvarande landshövdingen i Göteborg,\r\nKjell Mattsson. Vi var överens om att våga fatta ett\r\nbeslut i de här viktiga frågorna -- detta sedan ett par\r\ntre statliga utredningar hade havererat när det\r\ngällde att komma fram till ett resultat. Vi vågade\r\nfatta ett beslut. Jag representerade regeringen och\r\nregeringspartiet, och Kjell Mattsson företrädde\r\noppositionen.</pre><pre>Vi hade olika utgångsläge. Men vi bestämde oss för\r\natt våga. Vi tar det här, vi driver det här, sade vi.\r\nDet är riktigt, som framgått av debatten, att det\r\nfanns olika meningar i bostadsutskottet på den här\r\npunkten -- ja, det fanns mycket starkt delade\r\nmeningar i bostadsutskottet.</pre><pre>Det är utmärkt att det nu har blivit en annan\r\nbedömning. Det är precis som det bör vara. Om\r\nman under hand kommer fram till att man kan\r\ngodta den utveckling som är på gång, tycker jag att\r\ndet hedrar de politiker som står för den ändrade\r\nuppfattningen.</pre><pre>1985/86 trodde jag att den riktning i PBL-frågorna\r\nsom då grundlades skulle hålla väldigt länge. Jag är\r\nsåledes naturligtvis litet ledsen över att beslut nu\r\nskall fattas utan Socialdemokraterna.</pre><pre>Statsrådet säger att det snart är val och att det gäller\r\natt samla poäng osv. Jag tycker att det litet grand är\r\nett slag under bältet. De poäng som samlas i en\r\nfråga av den här omfattningen gäller i så fall i lika\r\nhög grad för regeringen. Och vi vet ju inte om\r\nregeringen sitter kvar efter valet. Vi vet heller ännu\r\ninte om det blir en socialdemokratisk regering.</pre><pre>Personligen vill jag gärna säga att jag hoppas att\r\nden fina och föredömliga samverkan som fanns i\r\nmitten av 80-talet och som ledde fram till PBL-\r\nreformen överlever den kommande valrörelsen\r\nsamt att det blir möjligt för Centern och\r\nSocialdemokraterna att även i fortsättningen hitta\r\nviktiga lösningar i PBL-frågorna. Det är det enda\r\nsom jag för dagen ville ha sagt till riksdagens\r\nprotokoll.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>7 §  Ändringar i hyresförhandlingslagen\r\nm.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU21 Ändringar i\r\nhyresförhandlingslagen m.m. (prop. 1993/94:199\r\noch 1993/94:239).</pre><pre>Anf. 23  LARS STJERNKVIST (s):</pre><pre>Fru talman! I den annons som riksdagen satt in med\r\nanledning av veckans arbete står det att vi nu skall\r\nbehandla frågan om hyresförhandlingslagen -- om\r\nmöjligheten för flera organisationer att\r\nhyresförhandla, som förändringen beskrevs. Det är\r\nnaturligtvis rätt. Det låter inte särskilt dramatiskt\r\natt diskutera det. Men med ett par exempel skulle\r\njag vilja beskriva vad det som vi därutöver nu har\r\natt ta ställning till handlar om.</pre><pre>Det första exemplet har jag hämtat från min egen\r\ntrappuppgång. Jag bor på fjärde våningen i ett hus\r\nutan hiss. Under mig bor det en äldre dam, som\r\nheter Anna. Anna är till åren kommen. Jag\r\nmisstänker att hon så småningom gärna skulle vilja\r\nflytta ner till bottenvåningen -- även för en\r\nvältränad riksdagsman börjar det bli jobbigt att gå\r\ni alla trappor.</pre><pre>I dag är det här komplikationsfritt. Anna vet vilken\r\nhyra som gäller för lägenheterna i hela huset. Det\r\när samma hyra för Annas lägenhet på tredje\r\nvåningen som det är för lägenheten på första\r\nvåningen.</pre><pre>Vår fastighetsägare har i likhet med väldigt många\r\nandra en intern kö som man kan anmäla sig till.\r\nOckså för fastighetsägaren är det här okomplicerat.\r\nHan vet att den hyra som bestämts gäller\r\nlägenheten alldeles oavsett vem som bor i den. Om\r\ndet blir en ny hyresgäst spelar det ingen roll för\r\nfastighetsägaren ekonomiskt. Därför är det mycket\r\nsom i dag talar för att min granne, om en lägenhet\r\npå bottenvåningen skulle bli ledig, får denna. Så\r\nfungerar det i dag. Men det här kommer inte att\r\nvara en självklarhet i framtiden.</pre><pre>Det förslag som nu ligger på riksdagens bord\r\ninnebär ökade möjligheter för fastighetsägarna att\r\nhyra ut tomma lägenheter till den som bjuder högst.\r\nDet betyder att det nu plötsligt blir intressant för\r\nfastighetsägaren att fundera på om det möjligtvis\r\nfinns någon annan än Anna som vill ha lägenheten\r\ni fråga. Skulle det då visa sig att t.ex. grannen\r\novanför Anna eller någon annan från ett annat\r\nområde i stan dyker upp och som är beredd att\r\nbetala säg 500 kronor eller 1 000 kronor mer för\r\nlägenheten, finns det inte längre något som hindrar\r\nfastighetsägaren att träffa en uppgörelse med den\r\nhär personen.</pre><pre>Jag misstänker, på goda grunder, att detta kanske\r\ninte få så stor betydelse nu när vi har många tomma\r\nlägenheter. Men i en situation där konjunkturen\r\nförhoppningsvis vänder kommer detta att kunna\r\ninnebära att hyresnivåerna pressas uppåt. Det är en\r\nstor förändring, vilket har påpekats av många\r\nremissinstanser. Det här påverkar självklart\r\nvillkoren för dem som av olika skäl vill flytta. Men\r\ni första hand påverkar det villkoren för alla dem\r\nsom i dag står utanför bostadsmarknaden och som\r\ni morgon vill ha tag i en lägenhet. För dem som inte\r\nhar mycket pengar minskar valfriheten om\r\nföreliggande förslag går igenom.</pre><pre>Det är sant att det föreslås en rad kontrollregler\r\nsom skall förhindra att människor kommer i kläm.\r\nMin fastighetsägare kan ju träffa en\r\növerenskommelse med någon annan än Anna --\r\nmed någon som har betalat låt oss säga 500 kronor\r\nmer. Bostadsutskottet vill att regler införs som gör\r\natt man i efterhand kan förhandla ner hyran. Men,\r\nhanden på hjärtat: Hur många är det i detta land\r\nsom träffar en uppgörelse med en fastighetsägare,\r\nsom kommer överens om en hyra och som är väl\r\nmedvetna om att de bjuder mer än andra sökande\r\noch som sedan ställer till bråk och vill förhandla ner\r\nsin hyra strax efter inflyttningen? Jag tror inte att\r\ndet är fråga om särskilt många.</pre><pre></pre><pre>Detta var den ena förändringen. Den andra\r\nförändringen, som vi socialdemokrater tycker är av\r\nstor principiell betydelse, handlar om vad som\r\nhänder med alla de hyresgäster som inte är med i\r\nnågon organisation och som med detta förslag\r\nriskerar att -- eller kanske vill -- ställas utanför de\r\nkollektiva förhandlingarna. I dag gäller de hyror\r\nsom man kommer fram till i kollektiva\r\nförhandlingar för alla lägenheter, oavsett om\r\nhyresgästerna är medlemmar i någon\r\nhyresgästförening eller inte. Så kommer det inte att\r\nsjälvklart vara i framtiden.</pre><pre>För dem som verkligen vill förhandla om sin hyra,\r\nför dem som är aktiva och som vill ta ansvar och\r\nengagera sig i sitt boende, är detta okomplicerat.\r\nFör dem kommer det här att innebära en större\r\nfrihet. Men problemet med de förändringar som\r\nföreslås är att människor mer eller mindre\r\nomedvetet kan hamna utanför det kollektiva\r\nsystemet, t.ex. därför att de i samband med\r\ninflyttningen inte tillräckligt väl bevakar sina\r\nrättigheter eller inte känner till vilka regler som\r\ngäller.</pre><pre>Om många hamnar utanför det kollektiva systemet\r\nskulle fastighetsägarna i framtiden också bli\r\nskyldiga att förhandla med alla dessa, och detta\r\nbekymrar regeringen. Den föreslår därför för att\r\nundvika trassel, krångel och byråkrati att det införs\r\nen regel om att den som tiger samtycker.\r\nFastighetsägaren skall alltså inte, som det går till i\r\ndag, vara skyldig att ta kontakt med dem som står\r\nutanför det kollektiva systemet för att tala om\r\nvilken hyreshöjning han vill ta ut och därefter\r\nförhandla.</pre><pre>För att fastighetsägaren skall slippa byråkrati inför\r\nman alltså en regel som får till följd att det räcker\r\nmed att fastighetsägaren skickar ett meddelande\r\nom höjd hyra till min granne Anna, som har ställt\r\nsig utanför eller har råkat hamna vid sidan av det\r\nkollektiva förhandlingssystemet. Då måste Anna\r\nsjälv protestera för att en förhandling skall komma\r\ntill stånd.</pre><pre>Jag tror inte att man behöver vara särskilt\r\nmisstänksam för att komma fram till att detta\r\nkommer att försätta många människor i en\r\nbesvärlig situation. Det gäller t.ex. självklart dem\r\nsom av olika skäl missar brevet, de som är lika\r\nslarviga som jag med att gå igenom posten. Men det\r\ngäller inte bara slarvputtarna utan också andra: de\r\nsom av olika skäl inte vågar eller vill ta en konflikt\r\nmed fastighetsägaren eller som på grund av\r\nspråksvårigheter inte förstår innehållet i\r\nbudskapet. För alla dessa innebär de förändringar\r\nsom föreslås i betänkandet en kraftig försämring av\r\ntryggheten.</pre><pre>Nu frågar sig förstås vän av ordning: Ville inte\r\nregeringen ursprungligen ha mycket större\r\nförändringar? Planerade man inte t.o.m. att införa\r\nmarknadshyror, att bryta upp det\r\nbruksvärdessystem som finns på hyresmarknaden?\r\nHar inte i själva verket de borgerliga ledamöterna\r\ni bostadsutskottet egentligen genomfört en ganska\r\nheroisk insats, när de har lyckats förmå regeringen\r\natt ta tillbaka en hel del förslag? Det gäller\r\nsjälvfallet inte bara de borgerliga\r\nutskottsledamöterna utan också alla dem som\r\nutanför det här huset har protesterat mot\r\nregeringens ursprungliga planer. Är inte\r\ndramatiken nu borta?</pre><pre>Jag vill gärna ge de borgerliga ledamöterna och alla\r\nandra en eloge för att man tvingat regeringen att\r\nbacka. Det är synd att regeringsföreträdaren inte är\r\nhär, så att jag hade kunnat säga detta i Reidunn\r\nLauréns närvaro.</pre><pre>Det är bra att man har gjort den här insatsen. Men\r\nnär jag har hört de borgerliga slå sig för bröstet och\r\nbeskriva sina insatser har jag kommit att tänka på\r\nen sketch av Hasse och Tage, som slutar med att\r\nman skall åka till Säffle och dricka kaffe. I den här\r\nsketchen beklagar sig Tage Danielsson över att han\r\nhar fått en spik i foten. Då säger Hasse Alfredson:\r\nSpik i foten! Det är ju löjligt! Minns franska\r\nrevolutionen! Då högg man huvudena av folk som\r\nom de varit brödskivor -- tjoff, tjoff, tjoff! Och du\r\nkommer och klagar över en spik i foten!</pre><pre>Jag inser risken, herr talman, att om man nu\r\nbeklagar sig över detta förslag, kommer de\r\nborgerliga kollegerna i bostadsutskottet att säga:\r\nMen det är väl ändå inte så allvarligt. Kom ihåg vad\r\nalternativet är!</pre><pre>Jag tycker att en sådan jämförelse är litet felaktig.\r\nVisst hade regeringen ursprungligen planer på att\r\nom inte halshugga så åtminstone stympa\r\nbruksvärdessystemet rejält, men det kan aldrig\r\nvara ett försvar för att man nu inför förändringar\r\nsom innebär en allvarlig begränsning av tryggheten\r\nför många och som innebär ett rejält kliv mot\r\nmarknadshyressättning för många lägenheter. Den\r\nspiken i foten för en rättvis och solidarisk\r\nhyressättning kan aldrig motiveras med att det\r\nskulle kunna vara ännu värre.</pre><pre>Avslutningsvis, herr talman: Vi säger alltså nej till\r\ndet här förslaget av ideologiska skäl. Det betyder\r\ninte att vi motsätter oss förändring av nuvarande\r\nlagstiftning. Vi har i vår motion pekat på en del\r\npunkter där vi tycker att den har brister. Vi tycker\r\natt det är en besvärande omständighet att den\r\netablerade hyresgäströrelsen i stort sett är ensam.\r\nVi tycker att det vore bra om det kunde bli fler\r\norganisationer. Vi tycker att det i och för sig vore\r\nbra om man kunde öka de enskildas möjligheter att\r\nförhandla själva, men vad vi vill och betonar är att\r\nvi vill behålla den grundtrygghet som ligger i\r\nnuvarande system, där de kollektiva\r\nförhandlingarna sätter ett tak för hur höga hyror\r\nman kan ta ut.</pre><pre>Eftersom vi inte tycker att de föreslagna\r\nförändringarna kan ligga till grund för en förändrad\r\nlagstiftning, yrkar vi avslag på propositionen, dvs.\r\nbifall till reservation nr 1. Skulle detta yrkande av\r\nnågot för mig outgrundligt skäl falla, har vi\r\nsynpunkter på den praktiska utformningen av den\r\nlagstiftning som nu föreslås. Det finns nämligen\r\ninte bara ideologiska utan också rent praktiska\r\ninvändningar. Om de föreslagna reglerna går\r\nigenom, kommer det att bli svårt för den enskilde\r\natt veta vilka regler som gäller. Det kommer att bli\r\nkrångligt både för fastighetsägare och för\r\nhyresgäster. Därför har vi en rad förslag som skulle\r\nförenkla och förtydliga lagstiftningen, om man trots\r\nallt driver igenom den.</pre><pre>Jag stödjer naturligtvis alla de reservationer där\r\ndessa förslag framförs men nöjer mig med att yrka\r\nbifall till reservationerna 2, 8 och 10.</pre><pre>Betänkandet innehåller också en rad andra viktiga\r\nfrågor, som Marianne Carlström senare kommer att\r\ngå in på.</pre><pre>Anf. 24  DAN ERIKSSON i Stockholm\r\n(nyd):</pre><pre>Herr talman! Vad är en rättvis hyra? Om det kan\r\nman tvista länge. Hyresmarknaden är inte lik\r\nmånga andra marknader. Bostadshus är t.ex. inte\r\nså lätta att flytta. Ofta är efterfrågan stor där\r\nmarktillgången är liten. Ett annat problem är den\r\ntid det tar att möta en ökad efterfrågan. Det finns\r\nockså många andra olikheter.</pre><pre>Jag har dessutom aldrig förstått innebörden i\r\nbegreppet allmännyttan. Man borde kanske göra\r\nen studie där hyresgästerna i Haninge ges tillfälle\r\natt tala om hur nyttig deras allmännytta har varit.</pre><pre>Regeringen konstaterar i propositionen att de\r\nallmännyttiga bostadsföretagen och\r\nhyresgästorganisationerna börjat fästa större vikt\r\nvid lägesfaktorn än vad som skett tidigare. Även\r\ntillgång och efterfrågan på hyresbostäder anses ha\r\nfått större betydelse vid hyresförhandlingarna.\r\nEnligt utskottets bedömning finns det tecken som\r\ntyder på att utvecklingen är på väg åt rätt håll. Det\r\nlåter ju vackert, men det faktum att hyrorna i\r\nnyproduktionen i mindre centralt belägna områden\r\när för höga i förhållandet till efterfrågan kvarstår.\r\nDet förekommer djupa orättvisor. Gör man en\r\nstudie i kronor och ören, finner man att det fagra\r\ntalet faller rätt platt till marken.</pre><pre>Det är ju ett faktum att det är väldigt orättvist att\r\nmänniskor som bor i relativt nyproducerade\r\nbostäder i förorter skall få betala så höga hyror.\r\nHyressättningen speglar på ett undermåligt sätt\r\nefterfrågan, och de faktorer som folk verkligen\r\nvärdesätter i sin bostad kommer långt ner.</pre><pre>Här måste tas krafttag, för det är väldigt många\r\nmänniskor som i dag betalar alltför höga hyror i ett\r\nplanekonomiskt system. Jag vet att Rom inte\r\nbyggdes på en dag. En hel del har gjorts och är på\r\nväg åt rätt håll, och en del gör vi i dag också, men\r\ndet räcker inte. Få frågor är mer komplicerade än\r\nhyressättning, och därför borde vi göra ett\r\ntillkännagivande i dag, att man skall ta litet nya\r\ngrepp och göra ytterligare överväganden för att få\r\nstörre rättvisa på hyresmarknaden.</pre><pre>I dag behandlar vi ett betänkande om ändringar i\r\nhyresförhandlingslagen. Vissa förändringar är\r\ngjorda mot ursprungsförslaget. Det gäller bl.a.\r\npassivitetsregeln, där hyresgästerna får två\r\nmånader på sig i stället för sex veckor för att\r\nmotsätta sig hyresvärdens begäran om\r\nhyreshöjning.</pre><pre>Vidare föreslår utskottet att det införs en\r\nbestämmelse med innebörd att dröjsmål med\r\nbetalningen av hyreshöjningen i passivitetsfallet\r\ninte skall leda till att hyresgästen vräks från sin\r\nlägenhet under de tre första månaderna. Det är bra\r\natt det är gjort. Det är tryggare för hyresgästerna,\r\noch det är en stor fördel att man öppnar upp för\r\nandra aktörer än tidigare att förhandla. Valfriheten\r\nökar, samtidigt som man har möjlighet att\r\norganisera sig ungefär som tidigare.</pre><pre>Med detta skulle jag vilja yrka bifall till reservation\r\n9. Givetvis står vi bakom vår andra reservation,\r\nmen jag nöjer mig med nr 9.</pre><pre>Anf. 25  LARS STJERNKVIST (s) replik:</pre><pre>Herr talman! Jag förstår att Dan Eriksson i\r\nStockholm och jag inte kommer att mötas i den\r\ngrundläggande synen på vilken princip man skall ha\r\nför hyressättningen. Med rättvisa hyror menar Dan\r\nEriksson vad jag förstår ett system där människors\r\nbetalningsförmåga avgör vilken hyra man skall\r\nsätta. Ett sådant system vill inte jag ha, av det enkla\r\nskälet att då blir det bara de som har det väldigt bra\r\nställt som får möjlighet att välja var de vill bo.</pre><pre>Sedan vill jag komma med en sakupplysning. I och\r\nför sig innebär redan dagens system ett inslag av\r\nmarknadshyressättning, nämligen där människors\r\nbetalningsförmåga kan sänka hyrorna. Det är fullt\r\nmöjligt redan i dag för en enskild att träffa en\r\növerenskommelse som ligger under det som de\r\nkollektiva förhandlingarna har kommit fram till.</pre><pre>Men jag skulle vilja ta upp de mera praktiska\r\nkonsekvenserna, för där kanske Dan Eriksson och\r\njag däremot kan finna ett viss samsyn.\r\nMajoritetsförslaget innebär, förutom de\r\nideologiska inslagen, en hel del rent praktiska\r\nkonsekvenser, som jag skulle vilja beskriva dem\r\nsom. Flera organisationer skall förhandla om\r\ntrappstädning i samma hus. Var och en förstår vad\r\ndet innebär.</pre><pre>Förslagen innebär också att en organisation som\r\norganiserar hyresgästerna inte alltid själv kommer\r\natt veta vilka den företräder. Organisationen\r\nkommer inte heller att kunna bestämma vad den\r\nskall ha betalt för att utföra förhandlingsarbetet.</pre><pre>Ny demokrati kom in i riksdagen med buller och\r\nbång för att motverka byråkrati och krångel. Min\r\nfråga till Dan Eriksson är: På vilken punkt innebär\r\ndet här förslaget mindre krångel och enklare\r\nregler? På vilket sätt bidrar det till att genomföra\r\nde som Ny demokrati har lovat genomföra?</pre><pre>Anf. 26  DAN ERIKSSON i Stockholm (nyd)\r\nreplik:</pre><pre>Herr talman! Vad Lars Stjernkvist och många\r\nandra socialdemokrater glömmer bort är att en\r\nrättvis hyressättning kan innebära lägre hyror för\r\nmånga. Det är ju faktiskt så att många som bor i\r\nnyproduktion inte är de betalningsstarkaste. Det är\r\nde som betalar de alltför höga hyrorna.</pre><pre>Jag förstår att Lars Stjernkvist har monopol som\r\nledstjärna. En viktig sak är ju att vi öppnar upp så\r\natt man får en större valfrihet, samtidigt som de\r\nsom inte själva vill ta tag i sina förhandlingar kan\r\norganisera sig som förut. Jag förstår inte vad det är\r\nför fel med det.</pre><pre>Anf. 27  LARS STJERNKVIST (s) replik:</pre><pre>Herr talman! Jag gör ett nytt försök att ställa en rak\r\noch enkel fråga till Ny demokrati. Först vill jag bara\r\nbefria Dan Eriksson i Stockholm från en del myter.</pre><pre>Jag är inte för monopol. Det försökte jag säga i mitt\r\nförsta inlägg och jag upprepar det gärna nu.\r\nDessutom är jag inte för att man kollektivt\r\nbestämmer alla hyror, tvärtom. Jag tycker att i den\r\nmån som enskilda kan förhandla fram bättre\r\nresultat än vad man kollektivt har kommit fram till,\r\nskall de ha den friheten. Jag vill stärka och utvidga\r\nden. Däremot vill jag ha ett tak för hur mycket man\r\nkan höja hyrorna med. Det är en väldig skillnad.</pre><pre>Men det var inte på de punkterna som jag var\r\nnyfiken på vad Dan Eriksson tycker, för det vet jag\r\nnämligen, utan vad jag ville veta är: På vilket sätt\r\nbidrar det här beslutet till att vi får mindre krångel,\r\nmindre byråkrati, enklare regler, dvs. på vilket sätt\r\növerensstämmer beslutet med det som åtminstone\r\njag trodde var Ny demokratis politik?</pre><pre>Anf. 28  DAN ERIKSSON i Stockholm (nyd)\r\nreplik:</pre><pre>Herr talman! Alla beslut som fattas i riksdagen\r\nleder inte till mindre krångel, men de kan vara bra\r\nför det. Vi har ingen princip om att beslut måste\r\nleda till mindre krångel, utan vi röstar för saker som\r\nvi tycker är vettiga och bra.</pre><pre>Att få in mera valfrihet och att människor kan få\r\nstörre inflytande över sitt boende och ta mera\r\nansvar för det egna boendet, förhandla närmare\r\nfasighetsägaren och kunna göra överenskommelser\r\nåt sig själva är inget fel, Lars Stjernkvist. Tvärtom,\r\ndet är mycket bra.</pre><pre>Anf. 29  LARS WERNER (v):</pre><pre>Herr talman! Förslagen om ändringar i\r\nhyresförhandlingslagen tycker jag man kan\r\nkarakterisera som att de präglas av det som har\r\nkännetecknat den borgerliga regeringens agerande\r\nunder de senaste tre åren. Det handlar om\r\nideologisk renlärighet, långt borta från vanliga\r\nmänniskors vardag, förslag baserade på en\r\nrenodlad marknadsfundamentalism som i dag är\r\nförgången t.o.m. inom EU-länderna. Varken\r\ndagens moderna teorier eller villkoren för vanliga\r\nmänniskor har den moderatledda regeringen eller\r\ndess unga strateger från Moderata\r\nstudentförbundet begripit.</pre><pre>Redan 1973, för 21 år sedan, på HSB:s\r\nbostadsriksdag, uttryckte jag oro. Jag såg i\r\nprotokollet därifrån att jag sade så här: Gud bevare\r\nmig, om Moderaterna helt och hållet skulle leda\r\nbostadspolitiken i det här landet! Det var ändå sagt\r\ni en debatt och vid en tidpunkt när högerns\r\nbostadspolitik företräddes av så socialt anständiga\r\nmänniskor som Alf Wennerfors och Blenda\r\nLjungberg i Uppsala. Då kan ni ju tänka er hur man\r\nkänner sig i dag.</pre><pre>Nu har vi fått uppleva det här tillståndet i tre år.\r\ntyvärr, jag hade rätt. Jag hade förmodligen mer rätt\r\nän vad jag visste då. Moderaternas\r\nfundamentalistiska politik har ju inte blivit bättre.\r\nBostadsbyggandet har t.ex. rasat med 80 % de\r\nsenaste åren. Det är en unik och samtidigt\r\nkatastrofal utveckling. Det är bara att hoppas att\r\nden nu snart gångna mandatperiodens\r\nbostadspolitik aldrig kommer att upprepas.</pre><pre>Om man skall ändra lagstiftning som berör\r\nhyresgäster, då borde rimligen ändringarna grundas\r\npå vad som är bäst för hyresgästerna. Särskilt\r\nanmärkningsvärt är då att regeringen inte har\r\nbeaktat hyresgäströrelsens synpunkter i\r\npropositionen eller ens egentligen bemödat sig att\r\nbemöta hyresgästernas kritik, om nu regeringen\r\nanser att hyresgästerna har fel. Det är ändå en\r\norganisation som samlar mer än flertalet av de\r\npolitiska partierna -- i vart fall känner Jenevall och\r\njag till hur stora partier är nu för tiden.</pre><pre>Men att inte lyssna på dem är föga demokratiskt.\r\nVem skall man annars lyssna på för att veta vad\r\nhyresgästerna eller kunderna, för att tala ett annat\r\nspråk, önskar?</pre><pre>Vi tolkar betänkandet som ännu ett steg i de\r\nborgerliga strävandena att avskaffa den sociala\r\nbostadspolitiken. Ett förslag som diskuteras här i\r\nkammaren i dag är förslaget om förändringar i\r\nSBAB. Vi har nyss diskuterat ändringarna i plan-\r\noch bygglagen som minskar kommunernas\r\ninflytande över byggandet. Förslagen i detta\r\nbetänkande minskar egentligen\r\nhyresgästorganisationernas och hyresgästernas\r\nroll.</pre><pre>Det gör tillsammans med tidigare bostadspolitiska\r\nregeringsförslag bilden komplett av en\r\nregeringspolitik som syftar till att fastighetsägare,\r\nde som vill spekulera i mark och välbärgade hushåll\r\nskall få ökad makt och ökat inflytande över\r\nbyggande och boende.</pre><pre>Det är självfallet helt emot vårt partis mål. Den\r\nborgerliga regeringens förslag leder till ökad\r\nsegregation och bäddar för en kommande\r\nbostadsbrist i våra större tätorter. För oss är det\r\noacceptabelt. Vi ser med stor oro på hur skillnaden\r\nväxer fram mellan olika bostadsområden.</pre><pre>En av de allvarligaste effekterna av förslagen i det\r\nhär betänkandet är att kravet i hyreslagen på lika\r\nhyra för lika lägenhet blir mycket svårare att\r\nuppfylla. Jag menar att det strider mot den\r\ngrundläggande bruksvärdesprincipen.</pre><pre>En annan allvarlig effekt är att hyresvärden vid\r\nnyupplåtelse av lägenheten kan ge den till den\r\nhyresgäst som vill betala mest. Med andra ord är vi\r\npå väg mot rena marknadshyror. Segregeringen --\r\nekonomiskt styrd åtskillnad mellan människor --\r\nkommer att bli fullbordad. Vi kommer att få ett\r\nalltmer uppdelat samhälle på detta område.</pre><pre>En tredje allvarlig effekt som också\r\nhyresgäströrelsen har pekat på är att\r\nhyresgästorganisationen blir förhandlingsskyldig\r\nvad gäller icke medlemmar. Jag tycker att det är\r\noerhört märkligt. Är det något slags försök av\r\nregeringen att skriva in sig i juridikens historia? Ur\r\negoistisk synpunkt kan man möjligtvis förstå det,\r\nmen man kan inte acceptera det.</pre><pre>Herr talman! Det här är väl förmodligen -- jag höll\r\nockså på att säga förhoppningsvis -- mitt sista\r\nanförande i denna riksdag. Det blev några år. Det\r\nhade naturligtvis varit mycket roligare att sluta en\r\ndebatt om vi hade kunnat diskutera mer\r\nkonstruktiva och uppbyggliga regeringsförslag än\r\ndem som vi diskuterar i dag.</pre><pre>Jag har varit inne på det tidigare: Det är egentligen\r\nför mig en gåta att utskottets centerpartistiske\r\nordförande accepterar att leda en moderatledd\r\nbostadspolitik. Det blir mycket Hasse och Tage här\r\ni dag. Jag skulle med en lätt travestering av titeln\r\npå Hasse och Tages film Släpp fångarne loss, det är\r\nvår! vilja vädja till den borgerliga majoriteten inom\r\nborgerligheten -- jag skall inte säga vem som leder\r\nden: Släpp Centern loss, det är sommar! Det tycker\r\njag att Agne Hansson och andra hedervärda\r\ncenterpolitiker är värda.</pre><pre>Nu tror jag inte att de kommer att göra det, utan\r\ndet är nog andra saker som kommer att lösa den\r\nfrågan.</pre><pre>Till sist: Jag har hopp om en bättre framtid både för\r\nmig själv, för landet och för riksdagen. Det är ju\r\nsnart val. Det finns nämligen en vilja till förändring\r\noch en styrka hos inte minst unga människor i det\r\nhär landet och i våra grannländer, i Europa, i USA\r\noch i Södra Afrika. Det finns en ökad medvetenhet\r\nom behovet av mer samarbete och om behovet av\r\nkollektiva satsningar och investeringar. Dessa\r\nökade tendenser tror jag gör att vi både i vårt land\r\noch i andra länder i framtiden kommer att slippa\r\nregeringar som den som vi nu har haft i tre år.</pre><pre>Min utgångspunkt är att framtida regeringar\r\nförmodligen kommer att formas utifrån en ökad\r\nhänsyn till dem som har det sämst. Hänsynen till\r\nmiljön kommer att sätta gränser. Internationell\r\nsolidaritet och rättvisa kommer att vara ledstjärnor\r\ninte minst inom svensk bostadspolitik, hoppas jag.</pre><pre>Anf. 30  MIKAEL ODENBERG (m):</pre><pre>Herr talman! För de allra flesta av oss är bostaden --\r\ndet egna hemmet -- någonting som vid sidan om vår\r\nfamilj och våra anhöriga ligger oss väldigt varmt om\r\nhjärtat. Det är väl kanske därför som många\r\nnaturligen strävar efter att äga sitt eget hem, att inte\r\nbehöva bo hos någon och inte behöva fråga någon\r\nannan om lov när man vill styra och ställa, ändra\r\noch göra om. Bostaden har på något sätt med vår\r\nintegritet som enskilda människor att göra.</pre><pre>Nu är det inte alla som likt exempelvis Lars Werner\r\näger sin bostad. Några av oss strävar kanske dit. En\r\ndel av oss tycker inte att vi i dag har råd att göra den\r\ninvestering som det innebär att skaffa sig sin första\r\nägda bostad. Andra drar sig för det ansvar och det\r\nkrav på egna arbetsinsatser som ett eget, ägt hem\r\ninnebär. En del tycker att det är bekvämt att hyra.\r\nMan får kanske betala litet extra, men man får\r\nmycket service -- i varje fall om man har en\r\nanständig hyresvärd. Fungerar inte toalettstolen på\r\nmorgonen kan man lyfta på telefonluren och så\r\nkommer någon och ordnar problemet åt en.</pre><pre>Jag säger detta därför att det är klart att man aldrig\r\nkan få samma inflytande om man lånar någonting\r\nmot pengar, dvs. hyr, som när man äger. Att man\r\ninte kan få samma inflytande när man lånar\r\nnågonting mot en ersättning är naturligtvis inget\r\nskäl för att totalt omyndigförklara enskilda\r\nhyresgäster och helt lägga deras öde i händerna på\r\nstora intresseorganisationer.</pre><pre>Det är just det vi har gjort i Sverige och i svensk\r\nhyreslagstiftning, och det är det som dagens ärende\r\nhandlar om.</pre><pre>För att göra det begripligt kan jag säga att Lars\r\nStjernkvist är hyresgäst på fyra trappor, om jag\r\nförstod det rätt. Jag är också hyresgäst -- på\r\nbottenvåningen. Lars Stjernkvist var ordförande i\r\nÖstra Östergötlands hyresgästförening. Jag har\r\nvarit, men är inte längre, medlem i Storstockholms\r\nhyresgästförening. Lars Stjernkvist är eller har i\r\nvarje fall varit en hyresgäst med makt, inflytande\r\noch stora möjligheter att påverka sitt eget och\r\nframför allt andra hyresgästers boende. Jag har\r\ninga som helst möjligheter att påverka mitt eget\r\nhyresboende.</pre><pre>Sanningen är den, att jag i lag förbjuds rätten att\r\nförhandla om hyran och villkoren för mitt eget\r\nhem. En organisation -- i mitt fall\r\nHyresgästföreningen i Storstockholm -- har genom\r\nlagar och avtal givits rätten och makten att föra min\r\ntalan. Jag har ingen talan själv. Jag tillfrågas över\r\nhuvud taget inte. Jag betalar varje månad till den\r\norganisation som företräder mig, i värsta fall mot\r\nmin egen vilja. Om jag skulle låta bli att betala\r\nkommer hyresvärden att beröva mig mitt hem. Då\r\nkommer jag att vräkas från min bostad.</pre><pre>Jag är bunden till allt Hyresgästföreningen och\r\nFastighetsägareföreningen kommer fram till om\r\nmin lägenhet -- mitt hem. Det är jag genom en\r\nsärskild klausul i mitt hyreskontrakt. Hade jag inte\r\naccepterat den klausulen hade jag aldrig fått\r\nhyreskontraktet.</pre><pre>Teoretiskt kan jag nu vända mig till domstol -- till\r\nHyresnämnden -- och begära att den\r\nförhandlingsklausulen stryks. Men domstolen\r\nkommer med hänvisning till dagens utformning av\r\nlagstiftningen att avslå min begäran och säga nej.</pre><pre>Det hjälper inte ens om alla mina grannar i huset\r\ntycker som jag och vill stå utanför den etablerade\r\nhyresgäströrelsen. Även om inte en enda hyresgäst\r\ni huset vill vara företrädd av rörelsens ombudsman\r\nkommer vi i alla fall att bli det.</pre><pre>Vi kan naturligtvis, men det är mest i teorin, bilda\r\nen alternativ hyresgästorganisation och kräva att få\r\nta över den förhandlingsordning som finns. Men då\r\nmåste vi återigen gå till domstol, till hyresnämnden,\r\noch begära det. Domstolen, hyresnämnden,\r\nkommer enligt lag inte att pröva vad hyresgästerna\r\ni mitt hus tycker eller vill, utan domstolen kommer\r\natt bedöma om vi kan anses ha kompetens att ta\r\nvåra egna intressen till vara.</pre><pre>Man kommer att bedöma om det, som det heter i\r\nlagen, kan anses obilligt mot fastighetsägaren att\r\ntvinga honom att traggla med sina hyresgäster i\r\nstället för att som vanligt möta sin gamla invanda\r\nmotpart. Man kommer att göra en bedömning av\r\nhur fasta i anden vi hyresgäster i fastigheten är. Är\r\ndet bara en tillfällig opinion? Har vi bara fått ett\r\nögonblicks fnatt?</pre><pre>Det mest fascinerande av allt är att den domstol\r\nsom skall göra bedömningen är en domstol som inte\r\nbara består av jurister. Det är en domstol som också\r\nbestår av partsföreträdare från den etablerade\r\nhyresgäströrelsen och från de organiserade\r\nfastighetsägarna, de intressen som i praktiken är\r\nvår motpart. Det är de intressen som har givits\r\nmakten på hyresmarknaden och som har allt\r\nintresse av att bevara status quo.</pre><pre>Detta mycket starkt kollektiva, och framför allt\r\nmycket starkt korporativa, system på\r\nhyresmarknaden har inslag som över huvud taget\r\nicke hör hemma i en rättsstat. Sanningen är också\r\nden att Sverige har fällts i Europadomstolen för\r\nbrott mot mänskliga fri- och rättigheter i likartade\r\nmål, vilket bl.a. har att göra med\r\npartsrepresentationen i de domstolar som slita\r\ntvister på området.</pre><pre>Det regeringsförslag som vi nu skall fatta beslut om\r\nhandlar om att myndigförklara Sveriges\r\nhyresgäster. De ges efter beslut i kammaren rätten\r\natt föra sin egen talan, om de själva vill. De ges\r\nrätten att låta sig företrädas av den etablerade\r\nhyresgäströrelsen på samma sätt som i dag, om de\r\nsjälva vill. De ges rätten att bilda en alternativ\r\nhyresgästorganisation och sluta sig samman i nya\r\nformer, stora eller små, om de själva vill. Makten\r\nflyttas från organisationer och domstolar till\r\nhyresgästerna själva.</pre><pre>Det fanns formuleringar i Lars Stjernkvists\r\nanförande som antydde en insikt om att det\r\nnuvarande systemet till delar faktiskt är\r\norättfärdigt. Det syns också i den\r\nsocialdemokratiska huvudreservationen. På något\r\nställe säger man: Visst bör den enskildes\r\nmöjligheter att själv förhandla förbättras. På något\r\nannat ställe säger man: Det bör underlättas för flera\r\nföreningar att organisera de boende. Tyvärr dras\r\ninte slutsatsen av detta. Alla förslag som framläggs\r\nvill socialdemokraterna ändå avslå.\r\nSocialdemokraterna fastnar återigen i ett som jag\r\ntycker föga konstruktivt nejsägande.</pre><pre>Däremot är det ingen tvekan om att regeringens\r\nproposition utmanar starka krafter i vad som skulle\r\nkunna kallas för hyresmarknadens\r\nprivilegiesamhällen. De kommunala\r\nbostadsföretagen, de privata fastighetsägarna och\r\nden etablerade hyresgäströrelsen har alla från litet\r\nolika utgångspunkter kritiska synpunkter på\r\nregeringens förslag.</pre><pre>Det har de därför att maktpositioner hotas, och\r\ndärför att invanda roller ändras. Fastighetsägare\r\nkommer med den nya lagstiftningen i ökad\r\nutsträckning att tvingas möta sina hyresgäster öga\r\nmot öga. Hyresgästföreningarna kommer i större\r\nutsträckning att tvingas motivera sin ställning med\r\nkompetens och skicklighet, inte med lagarnas\r\ntvång.</pre><pre>Samtidigt står den etablerade hyresgäströrelsen\r\nmycket stark. Den har stora ekonomiska resurser.\r\nDen har byggt upp en stor kompetens när det gäller\r\nhyresjuridik och förhandlingsarbete. Man har\r\nmånga medlemmar. Väldigt många hyresgäster i\r\nvårt land hyser en stor tilltro till den etablerade\r\nhyresgäströrelsen.</pre><pre>Mot den bakgrunden borde hyresgäströrelsen\r\nfaktiskt känna en viss tillförsikt. Den har en framtid\r\näven om staten inte tvingar varje hyresgäst i detta\r\navlånga land att låta sig företrädas av\r\norganisationen. Det kollektiva\r\nförhandlingssystemet är väl etablerat. Även i\r\nmorgon kommer flertalet hyresförhandlingar att\r\nske kollektivt.</pre><pre>Att de som vill får föra sin egen talan är inget hot.\r\nAtt man i praktiken inte längre får monopol på alla\r\nkollektiva förhandlingar kan möjligen upplevas\r\nsom litet traumatiskt. Men om hyresgäströrelsen\r\nhade samma tilltro till sin egen förmåga som jag\r\nhar, skulle den inte känna sig hotad att öppna sig\r\nför litet konkurrens.</pre><pre>Mot den bakgrunden tycker jag att inslag i den\r\nlandsomfattande kampanj som hyresgäströrelsen\r\nhar bedrivit mot det lagförslag som i dag behandlas\r\nter sig exempellös. Inte minst här i Stockholm har\r\ndet bedrivits ohämmad skrämselpropaganda, där\r\ngamla människor skräms från vettet av att de skall\r\ntvingas lämna hus och hem, att det skall införas\r\nmarknadshyror, och liknande.</pre><pre>Detta med marknadshyror är i och för sig inte något\r\nnytt inslag. Det är nu år 1994, och det är valår. Vi\r\nhar hört visorna om marknadshyror. Vi hörde dem\r\når 1985, vi hörde dem år 1988, vi hörde dem år\r\n1991, och nu får vi tydligen höra dem också år 1994.\r\nEn lögn blir ju inte sannare av att upprepas hela\r\ntiden.</pre><pre>Det betänkande och den proposition vi i dag\r\nbehandlar berör inte hyressystemet. De berör\r\nförhandlingssystemet. Det föreslås inga ändringar\r\nav den spärr mot oskäliga hyreshöjningar som vi\r\nhar i vårt land, och som brukar gå under\r\nbeteckningen bruksvärdesprincipen.\r\nBruksvärdesreglerna är helt oförändrade. De\r\nberörs över huvud taget inte i förslaget.</pre><pre>Nu antydde Lars Stjernkvist att det fanns dolska\r\nanslag från början. Man skulle smyga in ett\r\nmarknadshyressystem. Inte heller detta är sant.\r\nDet fanns tankar på att avskaffa den s.k.\r\nallmännyttans hyresledande roll inom ramen för\r\nbruksvärdessystemet, dvs. återgå till det sätt på\r\nvilket bruksvärdessystemet fungerade på den tiden\r\nIngvar Carlsson var bostadsminister i detta land.</pre><pre>Vi kommer dit så småningom. Det kommer vi att\r\ngöra även med en socialdemokratisk regering, om\r\nvi mot förmodan får en sådan, av det enkla skälet\r\natt allmännyttans roll har förändrats så kraftigt.\r\nMen det ingår inte i detta förslag. Det föreslås över\r\nhuvud taget inga förändringar av\r\nbruksvärdessystemet. Det finns inte något parti i\r\nSveriges riksdag som ifrågasätter att vi måste trygga\r\nbesittningsrätten för alla hyresgäster genom att ha\r\nett system med spärr mot oskäliga hyreshöjningar.</pre><pre>Herr talman! Låt mig avslutningsvis beröra en\r\nannan fråga, där jag skulle vilja ge\r\nSocialdemokraterna och även Vänsterpartiet en\r\neloge.</pre><pre>Det finns vissa problem för kommuner och\r\nallmännyttiga bostadsföretag som vill överlåta\r\nlägenheter åt hyresgästerna för ombildning till\r\nbostadsrätt. Det finns vissa finansieringsproblem\r\nsom sammanhänger med att det blir en mycket tung\r\nekonomisk börda för de hyresgäster som deltar i\r\nombildningen om inte alla är med.</pre><pre>Regeringen har studerat detta. Det fanns ett\r\nutredningsförslag om någonting som kallades för\r\nbostadsrättsoption ute på remiss för något halvår\r\nsedan. Det förslaget sågades av remissinstanserna,\r\ndelvis med viss rätt enligt min menig.</pre><pre>Utskottet har därför när den behandlat en motion\r\nfrån undertecknad som handlar om denna\r\nproblematik beslutat att ge ett tillkännagivande till\r\nregeringen om att den skall se över det förbud mot\r\ndubbelupplåtelse av bostadsrätt som infördes i\r\nlagstiftningen i oktober 1981.</pre><pre>Jag vill gärna understryka den glädje jag känner\r\növer att utskottet över parti- och blockgränser har\r\nkunnat ena sig om detta. Det är en kraftfull signal\r\nsom riksdagen skickar när ett enigt bostadsutskott\r\nbegär att regeringen skall se över dessa regler i syfte\r\natt underlätta för kommunala bostadsföretag som\r\nvill överlåta fastigheter till hyresgästerna för\r\nombildning till bostadsrätt.</pre><pre>Herr talman! Jag ber att få yrka bifall till hemställan\r\ni bostadutskottets betänkande och avslag på alla\r\nreservationer till betänkandet.</pre><pre>Låt mig sedan säga att jag har varit politiskt\r\nverksam ganska länge även om jag inte har haft säte\r\ni Sveriges riksdag så länge. När jag var verksam\r\nutanför huset var det svårt att undvika att notera\r\nvem som var den ständige partiledaren i Sverige\r\nunder mycket av min aktiva tid, nämligen Lars\r\nWerner. För egen del tycker jag att det var roligt att\r\nhinna komma in i riksdagen innan Lars Werner\r\nlämnande den och få se litet mer av Lars Werner\r\noch ta del av de erfarenheter och tankar han har --\r\nlåt vara att jag kanske inte alltid kommer till samma\r\nslutsatser. Jag ber i alla fall att få tacka för det.</pre><pre>Anf. 31  LARS STJERNKVIST (s) replik:</pre><pre>Herr talman! När Mikael Odenberg framställde sig\r\nsom den svaga, utsatta och ensamma hyresgästen\r\nvar det nog inte så många som trodde honom. Det\r\nfanns en viss diskrepans mellan budskapet i det han\r\nsade och hans uttryckssätt.</pre><pre>Jag är inte det minsta orolig för Mikael Odenbergs\r\nframtid och trygghet. Jag är inte heller särskilt\r\norolig för den etablerade hyresgäströrelsens\r\nframtid. Jag tror att båda kommer att klara sig\r\nalldeles utmärkt oavsett om vi nu genomför de\r\nförändringar av hyresförhandlingslagen som\r\nföreslås eller inte.</pre><pre>Däremot gäller min oro en rad andra människor.\r\nDet är nämligen så, och det är viktigt att upprepa\r\ndet om inte Mikael Odenberg hörde det i mitt första\r\ninlägg, att redan i dag kan Mikael Odenberg\r\nförhandla fram ett bättre avtal än vad jag och andra\r\nsom är medlemmar i Hyresgästföreningen har\r\nkommit fram till. Hans frihet är redan tillgodosedd\r\ni dagens lagstiftning.</pre><pre>Det som däremot oroar mig är de förändringar som\r\ninnebär att när min granne, som kanske inte riktigt\r\nbesitter samma egenskaper, kunskaper och styrka\r\nsom Mikael Odenberg, vill flytta ner på första\r\nvåningen får fastighetsägaren ökade möjligheter att\r\nhyra ut till högstbjudande. Jag är orolig för att det\r\ninnebär att hennes frihet att förhandla bara blir en\r\nformell frihet. Jag är orolig för att det här i\r\npraktiken kommer att innebära att hennes trygghet\r\noch valfrihet begränsas. Det är detta det handlar\r\nom.</pre><pre>Jag har en direkt fråga till Mikael Odenberg. Han\r\ntycker inte att vi skall kalla detta för\r\nmarknadshyror, och det är inte renodlade sådana.\r\nMen detta innebär ändå ett steg emot\r\nmarknadshyror, vilket man också skriver på flera\r\nställen i propositionen. Det är ingenting som jag\r\neller någon annan kommit på. Tycker Mikael\r\nOdenberg att det här steget är tillräckligt? Räcker\r\ndetta, eller är det så att han vill gå ännu längre?\r\nInnebär detta första steget eller innebär det steget,\r\nför att travestera ett känt citat?</pre><pre>Anf. 32  MIKAEL ODENBERG (m) replik:</pre><pre>Herr talman! Lars Stjernkvist lekte inledningsvis\r\nmed orden. Han sade att jag har en frihet att\r\nförhandla ner min hyra. Sanningen är den att jag\r\nsom enskild hyresgäst icke har rätten och\r\nmöjligheten, framför allt inte rätten, att förhandla\r\nmed hyresvärden om min hyra och hyresvillkor i\r\növrigt. Ett hyresförhållande handlar ju också om\r\nväldigt mycket annat än hyra. Den rätten och den\r\nmakten är lagd i händerna på andra. Det må vara\r\nbra, om det sker med mitt samtycke. Men det är\r\ningen som frågar mig om jag samtycker eller inte.\r\nLagstiftaren, Lars Stjernkvist och riksdagen, har\r\nbestämt att det skall vara så -- punkt och slut.</pre><pre>Det är inte Lars Stjernkvist, riksdagen eller\r\ndomstolar som skall recensera mina möjligheter att\r\nföra min egen talan. Det är ju roligt för mig att Lars\r\nStjernkvist tror att jag skall klara mig. Men Lars\r\nStjernkvist är inte vald till Sveriges riksdag för att\r\nha synpunkter på det. Vi vill ge enskilda\r\nhyresgäster som vill förhandla för sig själva den\r\nrätten som de i dag förnekas. Vi tycker att det är en\r\nganska fundamental rättighet. De människor som\r\nvill skall kunna föra talan om sitt eget hem. Varför\r\nskall hyresgäster sättas i strykklassen?</pre><pre>Lars Stjernkvist frågar om detta med tomma\r\nlägenheter är ett steg mot marknadshyror eller det\r\nenda steget. Jag uppfattar det över huvud taget inte\r\nsom ett steg mot marknadshyressättning.\r\nBruksvärdessystemet ligger fast -- det ändras inte.\r\nDet finns alltid en möjlighet för en hyresgäst som\r\nanser att han har en för hög hyra att gå till\r\nHyresnämnden och få sin hyra prövad enligt\r\nbruksvärdesreglerna. Ingenting i detta förändras.\r\nDå skall man hålla sig för god för att försöka tuta i\r\nmänniskor i vårt land att dessa förändringar, som\r\nsyftar till att myndigförklara enskilda hyresgäster,\r\nhandlar om marknadshyror. Det är en fri fantasi,\r\nherr talman.</pre><pre>Anf. 33  LARS STJERNKVIST (s) replik:</pre><pre>Herr talman! Den grundläggande skillnaden mellan\r\nen moderat och en socialdemokratisk syn på dessa\r\nfrågor är, att medan moderaterna framställer det\r\nsom att den enskilde hyresgästen och\r\nfastighetsägaren är jämbördiga parter menar vi att\r\ndet behövs en skyddslagstiftning som gör att\r\nhyresgästernas position stärks. På en helt fri\r\nmarknad är de inte jämbördiga.</pre><pre>Vi menar att de förslag som nu föreligger faktiskt\r\nförsämrar hyresgästernas ställning. Det behövs en\r\nskyddslagstiftning, inte för att förhindra eller\r\nförneka Mikael Odenbergs och andras rätt att\r\nförhandla utan för att se till Mikael Odenberg -- hur\r\nmycket det än må vara en frihetlig rätt -- inte får\r\nmöjlighet att köpa sig före eller att höja hyran för\r\natt på det viset komma i åtnjutande av en lägenhet\r\nsom han vill ha. Den möjligheten skall han inte ha.\r\nPå den punkten går våra meningar isär.</pre><pre>På en punkt är vi helt överens. Det gäller tacket till\r\nde ledamöter som avgår. Som bostadsutskottets\r\nyngste ledamot tycker jag också att det har varit\r\noerhört lärorikt att få jobba i ett utskott där det har\r\nfunnits ledamöter som Oskar Lindkvist, Bertil\r\nDanielsson och Lars Werner. Trots att de har\r\nmycket olika ideologiska utgångspunkter har de\r\nlärt mig väldigt mycket på en punkt. Jag vill påstå\r\natt det har funnits en vilja i utskottet, och den finns\r\nfortfarande, att trots olika ideologiska\r\nutgångspunkter hitta praktiska och breda lösningar.\r\nJag hoppas att inte Mikael Odenberg och jag skall\r\nförstöra den i framtiden. Särskilt nu när det finns\r\nmycket hårda motsättningar tycker jag att det finns\r\nalla skäl i världen att värna om det som jag skulle\r\nvilja kalla för bostadsutskottsanda. Jag vill tacka de\r\navgående ledamöterna för att jag, i likhet med\r\nMikael Odenberg, hann få ta del av den.</pre><pre>Anf. 34  MIKAEL ODENBERG (m) replik:</pre><pre>Herr talman! Så visar det sig då att Lars Stjernkvist\r\noch jag dokumenterar bostadsutskottsandan\r\ngenom att vara överens på båda punkterna, dels på\r\nden sista om tacket till de avgående ledamöterna,\r\ndels på den första.</pre><pre>Även jag anser att skyddslagstiftning behövs. Även\r\njag anser att hyresgästernas besittningsskydd skulle\r\nvara totalt innehållslöst om vi hade en helt fri\r\nhyressättning. Det behövs skyddsmekanismer. Vi\r\nhar det i form av bruksvärdessystemet.</pre><pre>Det har funnits en del synpunkter på hur\r\nbruksvärdessystemet har fungerat i praktiken. Det\r\nhar fungerat litet annorlunda än vad det var tänkt.\r\nNu förändras tillämpningen återigen. Men det\r\nråder inget tvivel om att skyddslagstiftningen\r\nbehövs. Det är just därför som regeringen behåller\r\nde reglerna samtidigt som man myndigförklarar de\r\nenskilda hyresgästerna och ger dem rätten att, om\r\nde vill, föra sin talan själva. Man ger dem rätten att\r\nsjälva välja vem som skall föra deras talan om de\r\ninte vill göra det själva.</pre><pre>Lars Stjernkvist kan ju inte gärna undgå att ta\r\nintryck av att inslag i vårt hyresförhandlingssystem\r\nfaktisk har lett till att Sverige har fällts i\r\nEuropadomstolen. Det är ett ganska allvarligt\r\nmemento.</pre><pre>Det borde göra att Lars Stjernkvists anslutning till\r\nden enskildes rätt att föra sin talan och till ökad\r\nkonkurrens mellan olika organisationer inte bara\r\nstannade vid två meningar i anförandet och två\r\nmeningar i reservationerna. Det borde ha lett till att\r\nLars Stjernkvist och Socialdemokraterna gick in i\r\nen mer konstruktiv dialog om hur\r\nhyresförhandlingssystemet skulle kunna förändras i\r\nden riktning som regeringen nu har föreslagit.</pre><pre>Anf. 35  LARS WERNER (v) replik:</pre><pre>Herr talman! Tack, Mikael Odenberg, för\r\nhälsningen och tacket för de här åren. Det värmer\r\nsärskilt när det kommer från en halvideolog på\r\ndetta område.</pre><pre>Jag vill också tacka Lars Stjernkvist, som sade att\r\nhan var glad att han hann in i utskottet innan vi\r\nhann ut. Jag är ledsen över att jag inte stannade\r\nkvar i civilutskottet för 24 år sedan. Då hade jag lärt\r\nmig mycket mer än det andra jag sysslade med\r\nunder en del år.</pre><pre>Jag vill ta upp det som Mikael Odenberg talade om.\r\nHan sade att han har stort förtroende för\r\nhyresgäströrelsen. Min fråga är: Var det därför\r\nMikael Odenberg lämnade Hyresgästföreningen i\r\nStockholm?</pre><pre>Mikael Odenberg kände sig bunden av\r\nhyresgäströrelsen. Han kunde inte förhandla själv.\r\nSamtidigt fick jag en liten släng för att jag äger min\r\nbostad. Ja, jag äger min bostad. Men jag kan\r\ngarantera Mikael Odenberg att när jag skall sätta\r\nom lånen är det inte mycket att förhandla om med\r\nGota Bank. Det kan jag lova.</pre><pre>Mikael Odenbergs anförande var intressant på det\r\nviset att det var ett försök att ideologiskt försvara\r\nden moderata regeringspolitiken på detta område.\r\nRegeringen konstaterar i sin proposition att dagens\r\nsystem har många väl dokumenterade fördelar,\r\nmen att det från principiella utgångspunkter måste\r\nstarkt ifrågasättas. Tydligare än så kan det inte\r\nsägas.</pre><pre>Regeringens förslag motiveras inte med\r\nhyresgästernas vilja eller med att systemet fungerar\r\ndåligt. Regeringens förslag läggs fram av\r\nideologiska skäl. Man tror, utifrån sin\r\nmarknadsliberala övertygelse, att de föreslagna\r\nförändringarna skall utgöra förbättringar. Men det\r\nfinns inget seriöst utredningsmaterial som\r\nanalyserar effekterna av förslagen eller en vilja hos\r\nde berörda parterna att genomföra dessa\r\nförändringar. Regeringens förslag står med andra\r\nord långt ifrån verkligheten.</pre><pre>Anf. 36  MIKAEL ODENBERG (m) replik:</pre><pre>Herr talman! Anledningen till att jag personligen\r\nvalde att inte vara medlem i hyresgäströrelsen har\r\nväl i och för sig begränsat intresse för kammaren.\r\nFör Lars Werner kan jag i förtroende avslöja att det\r\nstörde mig litet när min hyresgästförening valde att\r\nganska ohämmat ägna sig åt renodlad partipolitisk\r\nkampanjverksamhet till förmån för\r\nsocialdemokratin. Jag kände inte riktigt att jag ville\r\nstödja detta med min medlemsavgift.</pre><pre>Detta handlar inte om moderat regeringspolitik.\r\nFörvisso handlar det om regeringspolitik, och visst\r\nfinns det en ideologisk underton i det förslag som\r\nregeringen har lagt fram. Men förslaget är inte\r\nideologiskt i den meningen som Lars Werner ansåg,\r\natt detta skulle vara någon sorts\r\nmarknadsliberalismens triumf. Det är inte alls vad\r\ndet handlar om. Det är ideologiskt i den meningen\r\natt regeringen tycker att det är viktigt att värna den\r\nenskildes rätt och ställning, att ha ett rättssystem\r\nsom gör att den enskilde, om han vill, kan föra sin\r\negen talan och att ingen mot sin vilja kan tvingas\r\nlåta sig företrädas av organisationer som han inte\r\nvill bli företrädd av. Detta kan man naturligtvis se\r\nsom en ideologisk fråga. Gör man det är det\r\nbeklagligt att vi inte alla på den punkten står för\r\nsamma ideologi.</pre><pre>Herr talman! I sak är de förändringar som föreslås\r\ni regeringens proposition egentligen ganska\r\nblygsamma. I huvudsak behåller man konturerna i\r\ndet kollektiva förhandlingssystemet, men man tar\r\nbort en del tvångsregler och öppnar systemet, så att\r\ndet ges en frihet att välja andra lösningar. Mycket\r\nav grundvalarna behålls.</pre><pre>Det intressanta är att mycket av den kritik som\r\nhyresgäströrelsen, Socialdemokraterna och\r\nVänsterpartiet har fört fram mot regeringsförslaget\r\när kritik mot regler som finns i dag och som\r\negentligen inte ändras. Hårdrar man det kan man\r\nsäga att essensen i den kritik som förs fram\r\negentligen är att regeringsförslaget inte är\r\ntillräckligt långtgående utan bara krafsar på ytan av\r\ndet system som vi har. Jag är inte övertygad om att\r\nLars Stjernkvist och Lars Werner riktigt instämmer\r\ni den analysen. Men mycket av de konkreta\r\ninvändningar som framförs mot olika regler, som\r\nhar att göra med förhandlingsersättning, lika hyra\r\nför lika lägenhet osv., gäller regler som finns redan\r\ni dag och som vi behåller också i morgon.</pre><pre>Anf. 37  LARS WERNER (v) replik:</pre><pre>Herr talman! Jag skall fatta mig kort. Jag vill yrka\r\nbifall till de socialdemokratiska reservationerna.</pre><pre>Anf. 38  MARIANNE CARLSTRÖM (s):</pre><pre>Herr talman! Jag skall ta upp en del av den viktiga\r\nfråga som diskuteras här i dag, nämligen\r\nvräkningarna. Jag tänker börja med att yrka bifall\r\ntill reservation 12.</pre><pre>Antalet vräkningar har ökat oroande mycket under\r\nsenare år. Frågan har uppmärksammats både här i\r\nriksdagen, genom flera interpellationer, och i den\r\nallmänna debatten. Nu skall vi behandla ärendet i\r\nsamband med hyresförhandlingslagen och de två\r\nmotioner som väcktes i frågan under allmänna\r\nmotionstiden.</pre><pre>Varje vräkning är en mänsklig tragedi, socialt och\r\nekonomiskt, både för de drabbade och för\r\nsamhället. Varje vräkning måste förhindras. Det\r\nfinns förslag på hur man skall gå till väga, men den\r\nnuvarande majoriteten verkar inte intresserad. Det\r\nenda man gör är att tillsätta en arbetsgrupp på\r\nFinansdepartementet som skall följa utvecklingen.\r\nBengt Westerberg sade här i kammaren i förra\r\nveckan att Socialstyrelsen kommer att få i uppdrag\r\natt gå ut med information i kommunerna om hur\r\nsocialtjänsten kan arbeta med dessa frågor.</pre><pre>Det är ett bra tag sedan det kom ut en\r\nforskningsrapport som heter I laga ordning. Där\r\nhar man kartlagt vräkningarna, och det finns också\r\nförslag på olika åtgärder som man kan vidta. Trots\r\ndet har regeringen inte gjort särskilt mycket.</pre><pre>Orsaken till vräkningarna är både ekonomiska och\r\nsociala. Det kan t.ex. vara arbetslöshet och\r\nändrade familjeförhållanden.</pre><pre>År 1990 hade vi 5 000 vräkningar i landet. Under\r\n1991 och 1992 var det drygt 6 000 vräkningar per år.\r\nNu har det ökat till 7 610 genomförda vräkningar\r\nunder 1993. Då skall man veta att den ekonomiska\r\nskulden i allmänhet är ganska liten. En majoritet av\r\nde vräkta har en skuld som understiger 20 000 kr,\r\nenligt denna utredning.</pre><pre>En åtgärd som föreslås är t.ex. en vräkningsakut.\r\nDet skulle vara för att ge bättre hjälp och\r\nhandläggning åt de drabbade. Då skulle man kunna\r\nbörja med en försöksverksamhet i storstäderna. Ett\r\nannat förslag är retroaktivt bostadsbidrag. Det\r\nvisar sig nämligen att av de som vräks är det bara\r\n30 % som har bostadsbidrag, även om det med all\r\nsäkerhet är många fler som skulle vara berättigade\r\ntill bostadsbidrag.</pre><pre>Ännu ett förslag är att resurserna till socialtjänsten\r\noch Konsumentverket skulle ökas, så att man t.ex.\r\nkan ge mer omfattande ekonomisk rådgivning, ett\r\nbehov som verkar vara oändligt. Man kan också\r\ngöra ändringar i hyreslagen, t.ex. när det gäller\r\ntidsfristerna vid dröjsmål med hyresbetalning, som\r\nkan förlängas. Man kan ändra i reglerna om\r\npåminnelse vid betalningsförsummelse.</pre><pre></pre><pre>Nu kan vi inte avvakta och utreda längre. Jag frågar\r\ndärför majoriteten -- som vanligt är ingen ansvarig\r\nminister närvarande när vi diskuterar\r\nbostadsfrågor -- vad den tänker göra för att\r\nförhindra att flera människor vräks. Är ni beredda\r\natt inrätta en vräkningsakut? Är ni villiga att pröva\r\nretroaktivt bostadsbidrag? Kan ni tänka er att\r\nändra tidsfristerna och göra andra förenklingar i\r\nhyreslagen?</pre><pre>Vi socialdemokrater kan inte tillåta att människor\r\nfår gå ifrån sina hem på grund av de små summor\r\nsom det faktiskt oftast är fråga om. Det innebär\r\nstora följdkostnader både för den enskilde och för\r\nsamhället. Vi anser att man måste pröva de förslag\r\noch idéer som har kommit fram. Jag ser fram emot\r\natt få se vad majoriteten tänker göra åt detta\r\nproblem som blir alltmer akut.</pre><pre>Anf. 39  OLLE SCHMIDT (fp):</pre><pre>Herr talman! Under min korta tid här i riksdagen\r\nhar jag då och då återkommit till en till synes\r\nmindre fråga. Jag har envist försökt påverka\r\nriksdagen att komma med lagstiftning till skydd för\r\nden enskilde individen så till vida att både\r\nhyresgäster och bostadsrättshavare skall kunna\r\nsäga nej till innehav av kabel-TV. Även om antalet\r\nledamöter som stöder mina tankegångar blivit allt\r\nfler har en förkrossande majoritet röstat ner\r\nförslaget. Den nya hyresförhandlingslagen stärker\r\nhyresgästernas inflytande, vilket vi tidigare har\r\nhört. Man kan säga att även möjligheten att säga\r\nnej till kabel-TV ökar genom den nya lagen.</pre><pre>Min motion Bo404, som jag nu vill ta upp, handlar\r\nbara om bostadsrättslagen. Behandlingen av lagen\r\ningår i betänkandet. Utskottet avfärdar\r\nmotionskravet om ett minoritetsskydd i\r\nbostadsrättslagen med några korta rader.</pre><pre>Herr talman! Jag begär att de bostadsrättshavare\r\nsom inte vill ha kabel-TV skall kunna säga nej.\r\nDeras rätt skall garanteras genom ett\r\nminoritetsskydd, som skrivs in i bostadsrättslagen.\r\nDet handlar om såväl installation av som\r\nabonnemang på kabel-TV. Jag skall inte trötta\r\nkammaren med att upprepa alla mina argument\r\nfrån tidigare kammardebatter. Jag vill bara\r\nkonstatera att utskottet återigen väljer att ställa sig\r\npå kollektivets sida mot den enskilde individen. Jag\r\nhar funnit detta stötande tidigare, och det gör jag\r\näven i dag.</pre><pre>Det man inte vill ha skall man inte heller behöva\r\nbetala för. Svårare än så är det egentligen inte.\r\nKabel-TV går enligt min mening inte att jämföra\r\nmed värme, vatten eller el. Ingen tvingas t.ex. att\r\nbetala för telefon trots att det finns ett uttag i\r\nlägenheten.</pre><pre>Herr talman! Det som föranledde mig att engagera\r\nmig i den här frågan var situationen för en gammal\r\ndam i Hässleholm, Martha Högberg. Hon hotades\r\nmed vräkning från sin bostadsrätt för att hon inte\r\nville betala för den kabel-TV som hon inte ville ha.\r\nI över två år har hon kämpat för sin rätt att själv\r\nvälja och att säga nej -- men förgäves. Trots löften\r\nfrån Riksbyggen centralt vilar vräkningshotet\r\nfortfarande över henne.</pre><pre>Nu orkar inte Martha Högberg längre. Hon har just\r\nsålt sin lägenhet och kommer att flytta i slutet av\r\nden här månaden. När jag pratade med henne i går\r\nsade hon att det är den här kampen mot överhet och\r\noskäliga bestämmelser som har knäckt henne.\r\nMartha Högberg är i dag 87 år, och hon mår inte\r\nbra vare sig psykiskt eller fysiskt. En helt avgörande\r\norsak är just den här striden om att hon själv skall\r\nfå bestämma om hon vill ha eller inte ha kabel-TV.\r\nI Martha Högbergs fall handlar det endast om\r\nabonnemangsavgiften -- således inte om\r\ninstallationsavgiften.</pre><pre>Herr talman! Martha Högberg och andra i hennes\r\nsituation borde kunna förlita sig på att denna\r\nförsamling skulle ta deras problem på allvar, men\r\nså har inte skett. Hon är besviken på riksdagen, och\r\njag vet att många är det. Jag tycker att Martha\r\nHögberg har fog för sin besvikelse. Jag har sagt\r\ntidigare, men det tål att upprepas, att det är tur att\r\ndet finns oppositionella personer som Martha\r\nHögberg i Hässleholm som orkar -- så länge hon nu\r\norkade -- och vågar säga emot när etablissemang\r\noch beslutsfattare marscherar fram. Men nu orkar\r\nhon inte längre.</pre><pre>Det finns dock, ärade ledamöter, flera Marthor i\r\nSverige. Därför är det här en viktig fråga. Den är\r\nviktig för individens valfrihet och integritet. I denna\r\nkammare borde vi, precis i linje med den\r\nlagstiftning om en ny förhandlingsordning som vi är\r\nberedda att fatta beslut om, ställa oss på inidividens\r\nsida mot kollektivet och mäktiga organisationer.\r\nRiksdagen borde slå vakt om den interna\r\nföreningsfriheten. För mig handlar det om ideologi\r\nframför det pragmatiska och praktiska. För mig är\r\nfrågan om kabel-TV både ideologisk och\r\nprincipiell.</pre><pre>Herr talman! Med det anförda vill jag yrka bifall till\r\nreservation nr 11 gällande mom. 17 i hemställan.</pre><pre>Överläggningen var härmed avslutad.</pre><pre>Beslut</pre><pre>BoU18 Ändring i plan- och bygglagen m.m.</pre><pre>Mom. 1 (avslag på propositionen m.m.)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>Förberedande votering:</pre><pre>139 för res. 1</pre><pre>19 för res. 2</pre><pre>153 avstod</pre><pre>38 frånvarande</pre><pre>Kammaten biträdde res. 1.</pre><pre>Huvudvotering:</pre><pre>161 för utskottet</pre><pre>142 för res. 1</pre><pre>18 avstod</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 30 fp, 30 c, 25 kds, 1 nyd, 2 -</pre><pre>För res. 1:</pre><pre>128 s, 1 nyd, 12 v, 1-</pre><pre>Avstod:</pre><pre>18 nyd</pre><pre>Frånvarande:</pre><pre>10 s, 7 m, 3 fp, 1 c, 1 kds, 3 nyd, 2 v, 1 -</pre><pre>Mom. 2 (handelsändamål i äldre detaljplaner)</pre><pre>1. utskottet</pre><pre>2. res. 4 (nyd)</pre><pre>Kammaren biföll utskottets hemställan med\r\nacklamation.</pre><pre>BoU21 Ändringar i hyresförhandlingslagen m.m.</pre><pre>Mom. 1 (avslag på förslaget om ändringar i\r\nhyresförhandlingslagen m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>179 för utskottet</pre><pre>141 för res. 1</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 30 fp, 30 c, 25 kds, 20 nyd, 1 -</pre><pre>För res. 1:</pre><pre>127 s, 12 v, 2 -</pre><pre>Frånvarande:</pre><pre>11 s, 7 m, 3 fp, 1 c, 1 kds, 3 nyd, 2 v, 1 -</pre><pre>Mom. 2 (hyresgästorganisationers ställning)</pre><pre>1. utskottet</pre><pre>2. res. 2 (s)</pre><pre>Votering:</pre><pre>179 för utskottet</pre><pre>141 för res. 2</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 30 fp, 30 c, 25 kds, 20 nyd, 1 -</pre><pre>För res. 2:</pre><pre>128 s, 11 v, 2 -</pre><pre>Frånvarande:</pre><pre>10 s, 7 m, 3 fp, 1 c, 1 kds, 3 nyd, 3 v, 1 -</pre><pre>Mom. 8 (hyresgästinflytande vid ombyggnad m.m.)</pre><pre>1. utskottet</pre><pre>2. res. 8 (s)</pre><pre>Votering:</pre><pre>178 för utskottet</pre><pre>142 för res. 8</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 29 fp, 30 c, 25 kds, 20 nyd, 1 -</pre><pre>För res. 8:</pre><pre>128 s, 12 v, 2 -</pre><pre>Frånvarande:</pre><pre>10 s, 7 m, 4 fp, 1 c, 1 kds, 3 nyd, 2 v, 1 -</pre><pre>Mom. 10 (bruksvärdessystemet)</pre><pre>1. utskottet</pre><pre>2. res. 9 (nyd)</pre><pre>Votering:</pre><pre>300 för utskottet</pre><pre>20 för res. 9</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 73 m, 30 fp, 30 c, 25 kds, 12 v, 3 -</pre><pre>För res. 9:</pre><pre>20 nyd</pre><pre>Frånvarande:</pre><pre>11 s, 7 m, 3 fp, 1 c, 1 kds, 3 nyd, 2 v, 1 -</pre><pre>Mom. 12 (tidpunkten för ikraftträdandet)</pre><pre>1. utskottet</pre><pre>2. res. 10 (s)</pre><pre>Votering:</pre><pre>178 för utskottet</pre><pre>142 för res. 10</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 30 fp, 30 c, 24 kds, 20 nyd, 1 -</pre><pre>För res. 10:</pre><pre>128 s, 12 v, 2 -</pre><pre>Frånvarande:</pre><pre>10 s, 7 m, 3 fp, 1 c, 2 kds, 3 nyd, 2 v, 1 -</pre><pre>Mom. 17 (minoritetsskydd i bostadsrättslagen vid\r\nbeslut om kabel-TV)</pre><pre>1. utskottet</pre><pre>2. res. 11 (fp, kds)</pre><pre>Votering:</pre><pre>259 för utskottet</pre><pre>59 för res. 11</pre><pre>1 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 73 m, 3 fp, 27 c, 18 nyd, 9 v, 2 -</pre><pre>För res. 11:</pre><pre>27 fp, 3 c, 25 kds, 1 nyd, 2 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>10 s, 7 m, 3 fp, 1 c, 1 kds, 4 nyd, 3 v, 1 -</pre><pre>Mom. 18 (förverkande av hyresrätt)</pre><pre>1. utskottet</pre><pre>2. res. 12 (s)</pre><pre>Votering:</pre><pre>178 för utskottet</pre><pre>142 för res. 12</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 30 fp, 29 c, 25 kds, 20 nyd, 1 -</pre><pre>För res. 12:</pre><pre>128 s, 12 v, 2 -</pre><pre>Frånvarande:</pre><pre>10 s, 7 m, 3 fp, 2 c, 1 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att bostadsutskottets betänkanden\r\nBoU20, BoU19 och BoU22 samt justitieutskottets\r\nbetänkanden JuU29, JuU30 och JuU32 fick\r\navgöras i ett sammanhang efter avslutad debatt.</pre><pre>8 §  Ombildning av Statens\r\nBostadsfinansieringsaktiebolag, SBAB</pre><pre>Föredrogs</pre><pre>bostadsutskottets betänkande</pre><pre>1993/94:BoU20 Ombildning av Statens\r\nBostadsfinansieringsaktiebolag, SBAB (prop.\r\n1993/94:228).</pre><pre>Anf. 40  MAGNUS PERSSON (s):</pre><pre>Herr talman! Bostadsutskottets betänkande\r\nBoU20 behandlar Statens\r\nBostadsfinansieringsaktiebolag, förkortat och i\r\ndagligt tal kallat SBAB. Regeringen har i sin\r\nproposition fört fram ändringsförslag till viss\r\nombildning av bolaget. Från bostadsutskottets sida\r\nhar vi i stort sett accepterat regeringens förslag,\r\nmed ett undantag som jag här närmare kommer att\r\nredogöra för.</pre><pre>För det första godkänner vi regeringens förslag om\r\nett aktieägartillskott på 500 miljoner kronor, även\r\nom vi rent principiellt hade sett en annan tingens\r\nordning även på denna punkt.</pre><pre>I Socialdemokraternas särskilda yttrande, som\r\nfinns fogat till betänkandet, har vi\r\nsocialdemokrater utförligt redogjort för vårt\r\nställningstagande i denna del. Vi accepterar under\r\nviss vånda trots allt regeringens förslag, även om vi\r\ngärna hade sett en annorlunda ordning för att infria\r\nnu aktuella garantiåtaganden från statens sida.</pre><pre>Vi socialdemokrater har, som jag tidigare har sagt,\r\nnöjt oss med ett särskilt yttrande i slutomgången\r\nnär det gäller frågan om aktieägartillskottet till\r\nSBAB, den statliga kreditgarantin och infriandet av\r\ngarantiåtaganden i övrigt. Den som är intresserad\r\nkan ta del av vår principiella uppfattning, som finns\r\nbeskriven i vårt särskilda yttrande i denna del.</pre><pre>Herr talman! För det andra har vi socialdemokrater\r\nen annorlunda syn på ägarförhållandet inom SBAB\r\nän vad utskottsmajoriteten förordar.\r\nSocialdemokraternas reservation åskådliggör våra\r\ntankar och värderingar när det gäller framtida\r\nägarförhållanden avseende K-SBAB.</pre><pre>Regeringen föreslår en ombildning av Statens\r\nBostadsfinansieringsaktiebolag. SBAB ombildas\r\ngenom att SBAB blir moderbolag till två nybildade\r\nkreditmarknadsbolag. Det ena bolaget, K-SBAB,\r\növertar de lån som SBAB beviljat i hård\r\nkonkurrens, utanför det statliga regelsystemet. Det\r\nandra bolaget, M-SBAB, övertar de lån som är\r\nbeviljade inom ramen för det statliga\r\nregelsystemet, som gällde fram till utgången av år\r\n1991. Det är de gamla länsbostadslånen som\r\nriksdag och regering ålagt SBAB att mer eller\r\nmindre mot sin vilja ärva och förvalta på bästa sätt.\r\nMånga av dessa lån är betungande för SBAB; det\r\nhar jag full förståelse för. Så långt är allt gott och\r\nväl, och vi är överens om tagen fram tills framtida\r\nägarförhållanden dyker upp och förmörkar himlen.</pre><pre>Den borgerliga majoriteten med godkännande och\r\nstöd av Ny demokrati för fram frågan om en\r\neventuell framtida försäljning av K-SBAB.\r\nPrivatisering är ju på modet. Även här vill\r\nregeringen visa sina framfötter, och på grund av\r\nideologiska skäl vill man i första hand med biträde\r\nav SBAB nu utreda frågan huruvida\r\nförutsättningarna för en framtida utförsäljning av\r\nK-SBAB finns. Vi har mött frågan förr, om än i mer\r\ninlindade termer och ordalag. Men först nu finns\r\ndet på pränt att man i varje fall vill utreda frågan.</pre><pre>Centern har i denna fråga vikt sig för de moderata\r\ntankegångarna och lojalt ställt in sig i fållan.\r\nCentern vill nu utreda frågan. Frågan har, som jag\r\ntidigare sade, dykt upp till och från på den politiska\r\narenan men tidigare avförts från dagordningen.\r\nMen nu är man tydligen överens i det borgerliga\r\nlägret om att förr eller senare försälja SBAB.</pre><pre>Inte heller personalen vid SBAB hyser någon större\r\nentusiasm och större förståelse för en framtida\r\nförsäljning av SBAB. Ingemar Eliasson är inte\r\nheller särskilt entusiastisk. Han är ordförande i\r\nSBAB, landshövding och liberal, och han tycker att\r\nSBAB fungerar bra i dag.</pre><pre>Från socialdemokratisk sida delar vi den\r\nuppfattningen. Vi säger att det fungerar bra och att\r\ndet inte finns några skäl att förändra\r\nägarförhållandena. Vi menar tvärtom att en\r\nförsäljning genom statens inhopp och agerande kan\r\nförorsaka SBAB och dess låntagare stor skada.\r\nIngen, inte ens staten, är det minsta betjänt av de\r\nmer eller mindre opreciserade överväganden som\r\nregeringen här föreslår och den oro som aviserad\r\nutredning har förorsakat, och troligen än mer\r\nkommer att förorsaka.</pre><pre>Herr talman! Vad skulle staten, samhället och i sista\r\nhand den enskilde låntagaren tjäna på en\r\nprivatisering av SBAB? Frågan är naturligtvis\r\nberättigad och ställer kyrkan mitt i byn. Var hittar\r\nman en lämplig köpare, som kan förena kravet på\r\nkonkurrens och effektivitet? Det bör ge den\r\nborgerliga majoriteten visst huvudbry. Eller\r\nkommer man enbart att lyssna till andra aktiva\r\naktörer, Bankföreningen och andra närstående\r\nkreditbolag, och deras propåer om att så snabbt\r\nsom möjligt avliva SBAB?</pre><pre>Herr talman! Det är inga direkta småsmulor som\r\nSBAB har att förvalta i dagsläget. De nuvarande 60\r\nmiljarder kronor som det är fråga om kommer\r\nunder en övergångstid att ytterligare öka med ett\r\npar miljarder kronor.</pre><pre>I det ansträngda budget- och finansläge som Moder\r\nSvea befinner sig i borde det rimligen finnas andra\r\nangelägna arbetsuppgifter att syssla med för en\r\nborgerlig ministär.</pre><pre>Vi tror inte heller att en ytterligare koncentration\r\nav kredittillförseln till och från de boende skulle ge\r\nvare sig staten, låntagarna eller skattebetalarna\r\nnågra egentliga pluspoäng eller väsentliga fördelar\r\nmed förändrade ägarförhållanden. Tvärtom anser\r\nvi att SBAB har skött sina kort mycket väl i hård\r\nkonkurrens med de stora drakarna, jättarna och\r\nutlånarna av kapital på\r\nbostadskreditförsörjningens område. Vi är väl\r\nmedvetna om att Stadshypotek och Spintab m.fl.\r\ngärna vill bli än större och helst vill slippa andra\r\naktörer och aggressiva konkurrenter på\r\nmarknaden.</pre><pre>Herr talman! Att SBAB är vårt skötebarn är allom\r\nbekant. SBAB har en gång initierats från\r\nSocialdemokraternas sida, och vi vill även i\r\nfortsättningen slå vakt om SBAB. Det var för övrigt\r\nOskar Lindkvist som gick i bräschen för bildandet\r\nav SBAB och som såg till att det slutligen blev en\r\nvettig produkt för att finansiera boendet. Äras den\r\nsom äras bör; Oskar Lindkvists namn står för evigt\r\ninristat när SBAB:s framtid en gång skall komma\r\natt diskuteras i både riksdagssammanhang och på\r\nannat håll.</pre><pre>Herr talman! Vi anser i motsats till de borgerliga att\r\nstaten alltjämt bör ha ägaransvaret och att vi inte\r\nnu bör skjuta SBAB i sank. Att skjuta ansvaret\r\nifrån sig till andra aktörer på finansmarknaden\r\ntorde knappast lösa några problem.</pre><pre>Vi är också medvetna om det resonemang som förs\r\ninom vissa kretsar. Vi påminns ständigt och jämt\r\nom att det finns många hungriga aktörer på den\r\növriga finans- och bostadsmarknaden som helst av\r\nallt vill sluka SBAB med både hull och hår.</pre><pre>Man kan i sammanhanget påminna om hur det gick\r\nmed Rödluvan och vargen. Är det den\r\nuppmärksammade sagan, som många minns från\r\nbarndomsåren och sagoläsandet, som man vill\r\nåteruppliva? Är det den ryktbara bravaden som\r\nBirger Andersson och hans borgerliga systrar och\r\nbröder nu vill upprepa, men i något annorlunda\r\ntappning? Är det så man ser på SBAB? Är det via\r\nen privatisering som våra politiska motståndare\r\ntror sig kunna lösa finansieringen av både gamla\r\noch nya lån?</pre><pre>Herr talman! Det skall bli intressant att senare i\r\ndebatten höra Birger Anderssons version och hur\r\nhan och Centern, tillsammans med de andra\r\nborgerliga partierna, har tänkt sig framtiden för\r\nSBAB. Nu lutar man sig mot Ny demokrati, och\r\nmed Ny demokratis hjälp lotsar de borgerliga sitt\r\noch regeringens propositionsförslag igenom\r\nriksdagen, för att få sin fullmakt och bakom skål\r\noch vägg börja utreda, förhandla och förändra de\r\nnuvarande ägarförhållandena inom K-SBAB. Av\r\nideologiska skäl, herr talman, är man så förblindad\r\ni sitt synsätt att man vill avhända staten SBAB. Vi\r\nkan dra vissa långtgående slutsatser av de få rader\r\nsom står i propositionen och betänkandet och av\r\nresonemanget i samband med behandlingen av\r\nmotioner och betänkande i vårt utskott.</pre><pre>Herr talman! Vi har slutligen från\r\nsocialdemokratiskt håll stannat inför den enda\r\nlogiska slutsatsen, nämligen att vi fortsättningsvis\r\nskall bibehålla SBAB intakt med ett statligt\r\nägarförhållande. I vår utmärkta s-reservation har vi\r\nutförligt redogjort för vårt ställningstagande i\r\ndenna del.</pre><pre>Jag yrkar bifall till hemställan i bostadsutskottets\r\nbetänkande 20, med tillägget att jag även yrkar\r\nbifall till vår reservation som är fogad till\r\nbetänkandet.</pre><pre>Som framgår av betänkandet har vi även fått stöd\r\nfrån Vänsterpartiet i en meningsyttring, som gäller\r\nbåde reservationen och vårt särskilda yttrande.\r\nVåra socialdemokratiska motionsförslag har\r\nutmynnat i dels vår reservation, dels vårt särskilda\r\nyttrande.</pre><pre>Anf. 41  BIRGER ANDERSSON (c):</pre><pre>Herr talman! Jag vill inleda med att något beröra\r\nSBAB:s utveckling. Den nuvarande situationen har\r\ngivetvis inte uppkommit helt plötsligt.\r\nFörändringarna i bostadsfinansieringen och\r\nutvecklingen på fastighets- och kreditmarknaden\r\nhar skett under de senaste tio åren.</pre><pre>SBAB, som är ett av svenska staten helägt bolag,\r\nbörjade sin operativa verksamhet den 1 juli 1985.\r\nSBAB bildades med uppgift att på den svenska\r\nmarknaden anskaffa kapital för de statliga\r\nbostadslånen. De statliga bostadslånen utbetalades\r\nfram t.o.m. budgetåret 1984/85 via statsbudgeten.\r\nFr.o.m. budgetåret 1985/86 lyftes\r\nbostadslångivningen ut ur statsbudgeten, och det\r\nvar då SBAB började sin operativa verksamhet.</pre><pre>Bostadssektorn var på den tiden fortfarande ett av\r\nstatsmakterna prioriterat kreditområde. Det fanns\r\nkvar olika regleringar för bostadsobligationer. Vid\r\nårsskiftet 1986/87 avskaffades emellertid\r\nregleringarna för bostadsobligationer. I\r\nfortsättningen skulle erforderligt kapital till\r\nbostadssektorn lånas upp i konkurrens med andra\r\nlåntagare på den svenska kreditmarknaden.</pre><pre>Valutaregleringen avskaffades år 1989. Den\r\ninternationella kapitalmarknaden blev tillgänglig\r\nockså för bostadsfinansiering. SBAB etablerade sig\r\ndå snabbt på den internationella kreditmarknaden.\r\nEn annan sak som jag vill nämna, och som Magnus\r\nPersson också berörde, är att SBAB övertog\r\nförvaltningen av de statliga bostadslånen i juli 1989,\r\nmen länsbostadsnämnderna fortsatte att utföra\r\nkredit- och bidragsprövningen.</pre><pre>Den kanske största förändringen av\r\nbostadsfinansieringssystemet under de här åren\r\ngenomfördes vid årsskiftet 1991/1992. SBAB deltar\r\nvid bostadsfinansieringen från den tidpunkten på\r\nsamma villkor som andra långivare. All långivning\r\nför bostadsbyggandet sker fr.o.m. 1992 på den\r\nallmänna lånemarknaden.</pre><pre>När det gäller utvecklingen på fastighetsmarknaden\r\nhar ett markant prisfall ägt rum under de senaste\r\nåren. Experterna tvistar om en vändning har\r\ninträffat eller om prisfallet kommer att fortsätta\r\nytterligare en tid. Det har givetvis påverkat\r\nbostadsfinansieringsinstituten. Prisfallet har\r\ndrabbat alla typer av fastigheter. Det började med\r\nkommersiella fastigheter och hyreshus, för att\r\nsenare också drabba småhus och bostadsrätter.</pre><pre>SBAB:s lånestock består av två skilda delar, som\r\nhar tillkommit under helt olika förutsättningar.\r\nLånestocken består dels av myndighetsbeslutade\r\nlån -- det är först och främst länsbostadsnämnderna\r\nsom har haft hand om kreditprövningen --, dels av\r\nkonkurrensutsatt utlåning, som beslutats av SBAB\r\ni egen regi.</pre><pre>Det är mot denna bakgrund som förslaget till\r\nombildning av SBAB skall ses. Av den här korta\r\nredogörelsen för vad som har inträffat under\r\nSBAB:s nioåriga tillvaro framgår också att\r\nförändringarna inom valuta- och kreditmarknaden\r\nhar varit många och omfattande. Det har givetvis\r\npåverkat SBAB, liksom det har berört samtliga\r\nbostadsinstitut.</pre><pre>Förslaget i propositionen, som tillstyrks i\r\nbetänkandet, innebär att SBAB bildar två\r\ndotterbolag. Ett av dotterbolagen skall ta hand om\r\nSBAB:s konkurrensutsatta utlåning, som i dag\r\nomfattar knappt 50 miljarder. Till det andra\r\ndotterbolaget förs alla myndighetsbeslutade lån,\r\nsom omfattar ca 90 miljarder. Alla utgivna\r\nobligationer och övriga åtaganden ligger kvar i\r\nmoderbolaget SBAB. Moderbolaget får enligt\r\nförslaget i propositionen -- det har vi tillstyrkt i\r\nbetänkande -- ett kapitaltillskott från staten på 500\r\nmiljoner. Det innebär att säkerheten för\r\ninnehavare av SBAB:s obligationer ytterligare\r\nförbättras.</pre><pre>Ett enigt utskott har ställt sig bakom regeringens\r\nförslag, bl.a. när det gäller riktlinjerna för\r\nombildning av SBAB, aktieägartillskottet på 500\r\nmiljoner samt en statlig garanti och eventuella\r\ninfrianden av garantiåtaganden. Det är som jag ser\r\ndet värdefullt att vi är så eniga i bostadsutskottet --\r\ndet tror jag att vi alla är överens om. Det är\r\nvärdefullt med hänsyn till de olika aktörer på\r\nmarknaden som tar del av vad bostadsutskottet har\r\ntyckt och tänkt och vad riksdagen har bestämt i de\r\nhär frågorna.</pre><pre>I stort sett är vi eniga i alla frågor utom en, och den\r\nberörde Magnus Persson något. Jag återkommer\r\nkanske till den senare i en replik. Det är alltså\r\nviktigt att vi från bostadsutskottets sida visar stor\r\nenighet när det gäller SBAB:s framtid.\r\nSocialdemokraterna har i ett särskilt yttrande klart\r\ndeklarerat att den breda enighet i bostadsutskottet\r\nsom utgör underlaget för dagens beslut ligger fast,\r\näven om det skulle bildas en socialdemokratisk\r\nregering efter valet. Det är en ytterst värdefull\r\nmarkering från socialdemokraternas sida.</pre><pre>Det finns också en reservation från\r\nsocialdemokraterna i betänkandet. Den är som jag\r\nuppfattar det av ideologisk karaktär och berör\r\nkanske mer de allmänna ideologiska synpunkterna\r\noch inte enbart SBAB, även om Magnus Persson\r\ntog upp ganska så mycket som diskuteras i detta\r\nsammanhang. Givetvis är jag beredd att ta upp en\r\nideologisk debatt i det här sammanhanget, men jag\r\ntycker att den kunde föras i vilket sammanhang som\r\nhelst. I nuläget har den, som jag ser det, inte något\r\nsamband med SBAB.</pre><pre>Helt allmänt vill jag framhålla att statens viktigaste\r\nallmänpolitiska uppgift är att utforma stabila\r\nregelsystem och skapa förutsättningar för väl\r\nfungerande marknader. Det tror jag att Magnus\r\nPersson och jag är överens om. Vi politiker har,\r\noberoende av parti, en tendens att lägga oss i litet\r\nväl mycket och att ändra spelreglerna litet väl ofta.\r\nJag redovisade också vad som har hänt under\r\nSBAB:s nioåriga tillvaro -- det är en hel del som har\r\nförändrats under den ganska korta tidsperioden.</pre><pre>Det är självklart att företagare har rätt att kräva att\r\nvi lägger fast spelregler som blir stabila och att våra\r\nbeslut blir av någorlunda långsiktig karaktär. Men\r\njag vill samtidigt understryka att statens primära\r\nuppgift inte är att driva företag -- det tror jag att vi\r\nalla är överens om. Men jag vill avslutningsvis än\r\nen gång understryka att jag tycker att vi skulle\r\nkunna hålla den allmänna ideologiska debatten i\r\nmånga olika sammanhang, men vi kan mycket väl\r\nhålla den också i anslutning till SBAB. Eftersom\r\njag misstänkte att det skulle bli en debatt om de här\r\nfrågorna har jag plockat fram proposition\r\n1991/92:69, där regeringen har lagt fram förslag till\r\nprivatisering av statligt ägda företag. Där finns en\r\nlång lista, och i det sammanhanget finns inte SBAB\r\nmed.</pre><pre>Herr talman! Avslutningsvis vill jag yrka bifall till\r\nbostadsutskottets hemställan i BoU20.</pre><pre>Anf. 42  MAGNUS PERSSON (s) replik:</pre><pre>Herr talman! Birger Andersson säger att vi inte\r\nskall ändra spelreglerna. Men det är ju det\r\nregeringen gör i det här fallet; man vill nu ändra\r\nspelreglerna.</pre><pre>SBAB påbörjade sin operativa verksamhet 1985 --\r\ndet är riktigt. Då är min fråga: När anser Birger\r\nAndersson då att SBAB skall avsluta sin operativa\r\nverksamhet?</pre><pre>Anser Birger Andersson att en eventuell\r\nprivatisering av SBAB skulle öka konkurrensen?\r\nDet är ideologiska skäl till det förslaget, herr\r\ntalman. Det finns bland de borgerliga en principiell\r\nuppfattning att regeringen inte skall äga företag\r\nsom agerar i konkurrens på marknaden, och den\r\nuppfattningen har Centern slutit upp bakom. Det\r\när det hela frågan gäller. Så lätt är det inte att man\r\nkan komma ifrån den saken utan att gå i clinch,\r\nBirger Andersson. Tala om som det är -- att det är\r\nav rent ideologiska skäl som man vill privatisera!</pre><pre>Birger Andersson säger att SBAB inte finns på den\r\nlista som regeringen har gjort upp. Nej, men man\r\nvill i varje fall utreda frågan. Och när man har utrett\r\nden är det väl dags att komma med ett förslag; man\r\nsäger då exempelvis att man lyssnar till vad Spintab,\r\nStadshypotek och alla de andra anser och säljer\r\nSBAB. Anser Birger Andersson att en\r\nprivatisering av SBAB skulle öka konkurrensen?\r\nJag skulle gärna vilja höra vad Birger Andersson\r\nsäger om det.</pre><pre>Anf. 43  BIRGER ANDERSSON (c) replik:</pre><pre>Herr talman! Jag vill än en gång understryka att vi\r\ni det här betänkandet är i stort sett eniga. Jag tror\r\ninte att SBAB är betjänt av en alltför lång och\r\ndetaljerad diskussion om en eventuell privatisering.\r\nSom jag sade i mitt tidigare inlägg är det ingenting\r\nsom är aktuellt i nuläget. Det har säkert också\r\nMagnus Persson klart för sig.</pre><pre>Vi får väl se vad utredningen kommer fram till. För\r\nmin personliga del hade jag gärna sett att varken\r\nregeringen eller den socialdemokratiska\r\noppositionen hade oroat SBAB och marknaden\r\nmed de här synpunkterna. Men på s. 4 i\r\nbetänkandet sägs det när det gäller K-SBAB:</pre><pre>''Två förutsättningar bör enligt propositionen vara\r\nuppfyllda för att aktierna i K-SBAB skall avyttras\r\neller att verksamheten skall säljas. Den ena är att\r\nköparen är finansiellt stark och har en långsiktig\r\nuthållighet i sin ägarambition. Den andra är att\r\nköparen är en ny eller för närvarande en mindre\r\naktör på det segment av bostadskreditmarknaden\r\nsom SBAB i dag agerar på.''</pre><pre>Det innebär att regeringen -- liksom oppositionen\r\nenligt vad jag kan förstå -- slår vakt om\r\nkonkurrensen inom den här sektorn.</pre><pre>Men jag vidhåller att vi skulle kunna ta en\r\nprincipiell ideologisk diskussion i samband med i\r\nstort sett varje betänkande i sådana här\r\nsammanhang, Magnus Persson. Jag tycker därför\r\natt vi skall göra klart för aktörerna på marknaden\r\natt det här inte är aktuellt i nuläget. En utredning\r\nkan kanske så småningom framföra vissa\r\nsynpunkter, och sedan får vi väl se om de\r\nförverkligas.</pre><pre>Anf. 44  MAGNUS PERSSON (s) replik:</pre><pre>Herr talman! Birger Andersson säger att vi är\r\neniga. Vi är eniga om kapitalägartillskottet om 500\r\nmiljoner kronor, men vi är långt ifrån eniga när det\r\ngäller ägarförhållandena. Det är på den punkten vi\r\nsocialdemokrater har reserverat oss.</pre><pre>Sedan vill jag bara säga att om det är någon som har\r\nskapat oro och svårigheter för SBAB att gå ut och\r\nfå lån både inom och utom landet så är det\r\nregeringen, och det har man gjort med vad man\r\nskriver i sin proposition om de framtida\r\nägarförhållandena. Kommer staten att ha samma\r\ngarantiåtaganden? Kommer man att stötta SBAB?\r\nDet är väldigt viktigt när SBAB:s lånefinansiärer\r\nåker världen runt för att bärga lån, både för de\r\nlångsiktiga lån som man mer eller mindre har\r\npåtvingats och för de andra lånen.</pre><pre>Herr talman! Vi är alltså långt ifrån eniga när det\r\ngäller just ägarförhållandena. Som jag sade tidigare\r\när SBAB vårt skötebarn, och vid ett eventuellt\r\nregeringsskifte kommer vi att slå vakt om SBAB.\r\nDärför tycker vi att det är onödigt att över huvud\r\ntaget utreda frågan om ägarförhållandena.</pre><pre>Anf. 45  BIRGER ANDERSSON (c) replik:</pre><pre>Herr talman! Det finns något som rent konkret\r\nskiljer oss åt i detta sammanhang. Det finns ett\r\nförslag om en utredning. Magnus Persson vänder\r\nsig mot det.</pre><pre>Jag skall avsluta detta replikskifte. Riksdagen har\r\ndet slutgiltiga avgörandet om regeringen någon\r\ngång i framtiden skulle aktualisera en förändring av\r\nägarförhållandena i K-SBAB, dvs. det dotterbolag\r\nsom är konkurrensutsatt.</pre><pre>Anf. 46  BO G JENEVALL (nyd):</pre><pre>Herr talman! Det är alltid en fördel att vara sist i en\r\ndebatt. Då finns det inte så mycket mer att tillägga.</pre><pre>Eftersom vi har ställt oss bakom hemställan i detta\r\nbetänkande vill jag säga att det faktiskt är ett bra\r\nförslag. Uppdelningen är bra, eftersom SBAB får\r\növerta lån som man över huvud taget inte själv har\r\nvarit med om att bearbeta. SBAB har dessutom\r\nagerat på den öppna marknaden. Därför tycker vi\r\natt den här uppdelningen är bra.</pre><pre>Det finns en bred enighet; det har tidigare\r\ndebattörer redan sagt. Jag kan bara tala om för\r\nMagnus Persson att det inte är särskilt konstigt att\r\nNy demokrati ställer sig bakom tanken på en\r\nprivatisering. Det är faktiskt någonting som finns\r\nmed i vårt program.</pre><pre>Detta är ett led i vad man kan kalla ett systemskifte.\r\nDärför uppkommer den här diskussionen.\r\nBorgerligheten och Ny demokrati är för ett privat\r\nägande, men i nuläget är det inte fråga om någon\r\nprivatisering. Betänkandet handlar inte heller om\r\ndet. Man öppnar för möjligheten. Sett i ett kort\r\nperspektiv kommer ingenting att ske. Birger\r\nAndersson citerade nyss ur betänkandet. Precis\r\nsom han sade är siktet i så fall inställt på att\r\nkonkurrensen inte skall försämras.</pre><pre>Herr talman! Det finns inte någon anledning att\r\nförlänga debatten ytterligare. Jag vill bara yrka\r\nbifall till hemställan i dess helhet i betänkandet och\r\navslag på reservationen.</pre><pre>Anf. 47  MAGNUS PERSSON (s):</pre><pre>Herr talman! Bo Jenevall säger att det inte finns\r\nmycket att tillägga när man är den siste talaren.\r\nHan säger att Ny demokrati är för en privatisering\r\noch ett systemskifte.</pre><pre>Ibland undrar man om inte Bo Jenevall tillsamans\r\nmed sina partikamrater i sin kammare borde ställa\r\nsig frågan om de för en riktig politik. Är det rätt att\r\nprivatisera? Är det rätt med ett systemskifte, när\r\nSIFO-siffrorna visar ett tydligt mönster?</pre><pre>Jag tror att man skall komma ihåg att de låntagare\r\nsom SBAB och andra har sitter ute i sina stugor,\r\nbåde i glesbygd och i tätort. De följer frågan i den\r\nallmänna debatten. Man kan inte påvisa att en\r\nprivatisering av SBAB skulle öka konkurrensen.\r\nJag fick inget svar från Birger Andersson. Jag lär\r\nknappast få det från Bo Jenevall heller.</pre><pre>Jag vill ge Bo Jenevall ett gott råd. Han bör\r\ntillsammans med andra partivänner grunna på om\r\nNy demokratis politik ha hamnat snett i och med att\r\nman alltid ställer upp på privatiseringar och\r\nsystemskiften.</pre><pre>Anf. 48  BO G JENEVALL (nyd):</pre><pre>Herr talman! Jag sade alldeles nyss att det inte är\r\nsäkert att det i förlängningen blir någon\r\nprivatisering. Det är det som man skall utreda. Det\r\nkanske ligger någonting i det som Magnus Persson\r\nsäger.</pre><pre>Erfarenheter av andra beslut har visat att det ibland\r\nkanske har varit mindre bra. Det är just därför som\r\ndetta skall utredas. Man skall se om det går att finna\r\nde rätta lösningarna. Jag nämnde den mer\r\nprincipiella inställningen. Jag tror att Magnus\r\nPersson och andra har lärt känna mig och vet att jag\r\nmer ser till saken än till principen.</pre><pre>Anf. 49  MAGNUS PERSSON (s):</pre><pre>Herr talman! Jag skall fatta mig mycket kort. Jag\r\ntror att det är bra att Bo Jenevall drabbas av\r\neftertankens kranka blekhet och att han börjar\r\nrannsaka Ny demokratis politiska agerande, såväl\r\nrikspolitiskt som länspolitiskt och lokalt.</pre><pre>Jag vill tacka för den här debatten. Birger\r\nAndersson, Bo Jenevall och jag lär knappast delta\r\ntillsammans i någon kommande debatt. Det har\r\nvarit stimulerande att jobba med er i utskottet och\r\ni andra sammanhang i riksdagen. Tack för ett fint\r\nsamarbete!</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>9 §  En ny organisation för lantmäteri- och\r\nfastighetsdataverksamhet m.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU19 En ny organisation för lantmäteri-\r\noch fastighetsdataverksamhet m.m. (prop.\r\n1993/94:214).</pre><pre>Anf. 50  RUNE EVENSSON (s):</pre><pre>Herr talman! I detta betänkande behandlas en ny\r\norganisation för lantmäteri- och\r\nfastighetsdataverksamhet. I regeringens\r\nproposition förs delar av den utredning som\r\nföregått propositionen fram. Andra delar avser\r\nregeringen att återkomma med senare. Det handlar\r\nom inskrivningsmyndigheterna och om kommunalt\r\nhuvudmannaskap.</pre><pre>Gränsdragningen mellan lantmäteriets och\r\nkommunernas verksamhetsområden har länge varit\r\nen het fråga. Den får inte sin lösning nu heller, utan\r\nregeringen skall återkomma. Utskottet säger i\r\ndenna fråga att fastighetsbildningsverksamheten i\r\nframtiden bör organiseras så att dubbla roller i\r\nstörsta möjliga mån undviks.</pre><pre>Viss bolagisering genomförs. Det är bra att den del\r\nsom kan uppfattas som tveksam ur\r\nobjektivitetssynpunkt lyfts ur verksamheten och att\r\ndenna på det sättet blir mer renodlad. Inför\r\nfortsatta bolagiseringar är det viktigt att detta sker\r\nså, att inte underlaget för den regionala och framför\r\nallt den lokala verkamheten rubbas.</pre><pre>Det här är hela lantmäteriverksamhetens viktigaste\r\nuppgift. Om underlaget för verksamheten lokalt\r\nskulle minska för mycket äventyras verksamheten\r\npå de lokala kontor som är verksamhetens stora\r\ntillgång. Den närhet till människorna och\r\nverksamhetsområdena som man i dag har är\r\noerhört värdefull. Utan den kan detta svårligen\r\nfungera. Om detta råder enighet i utskottet.</pre><pre>Detta bör vara en positiv skrivning för dem som i\r\nmotioner framfört farhågor för att den lokala\r\nverksamheten skall äventyras.</pre><pre>I Norrbotten upplevs den lokala verksamheten som\r\nväl fungerande. Man vill, som många andra, slå\r\nvakt om den. I hela Norrbottens län sköter också\r\nlantmäteriet den kommunala\r\nmätningsverksamheten.</pre><pre>När det gäller frågan om en sammanläggning av\r\nLantmäteriverket och Centralnämnden för\r\nfastighetsdata är utskottet inte enigt. Vi\r\nsocialdemokrater och Ny demokrati har i motioner\r\nframfört att man bör skjuta på ställningstagandet\r\ntill sammanläggningen tills bättre klarhet har nåtts\r\nom den framtida verksamheten.</pre><pre>Enligt Lantmäteriverkets uppfattning är den stora\r\nframtida produkten ett blad där både fastighetsdata\r\noch kartbild finns med. Denna produkt kan bäst\r\nutvecklas om dessa myndigheter sammanläggs.</pre><pre>CFD å sin sida anser att behovet av denna produkt\r\när ringa, enligt den kontakt som man har med sina\r\nkunder. Man hävdar också att en sammanläggning\r\nmed Lantmäteriverket skulle hämma CFD:s\r\nutveckling. Lantmäteriverket och CFD har alltså\r\ndiametralt motsatta uppfattningar.</pre><pre>Många av CFD:s kunder har också hotat med att\r\nompröva sina beställningar om sammanläggningen\r\nblir ett faktum. I denna situation har vi sagt att vi\r\navvaktar med ställningstagandet till\r\nsammanläggningen. Att tvinga in en part i ett\r\näktenskap slutar sällan lyckligt. Äktenskap bör ske\r\nnär båda säger ja.</pre><pre>Vi säger också att utvecklingen av nya produkter\r\nbör ske gemensamt oavsett detta.</pre><pre>Frågan får slutgiltigt avgöras senare, när regeringen\r\nåterkommer med de andra frågor som återstår, dvs.\r\nfrågorna om inskrivningsmyndigheterna och om\r\ndet kommunala huvudmannaskapet.</pre><pre>Om det här fanns det en majoritet i utskottet,\r\nbestående av socialdemokrater och Ny demokrati,\r\nfram till dess att betänkandet skulle justeras. Då\r\nmeddelade Bo Jenevall att han hade bytt åsikt och\r\ntänkte rösta mot sin egen motion. Ny demokrati\r\nhade gjort ett nytt lappkast och hade nu en helt\r\nannan uppfattning.</pre><pre>Hur kan man skriva en motion och föra fram en\r\nuppfattning på så dålig grund som Ny demokrati\r\nhär har gjort? Efter samtal med två\r\ngeneraldirektörer som inte var överens tar Jenevall\r\nnyckfullt ställning för den ene. Han vänder 180\r\ngrader och byter därmed åsikt.</pre><pre></pre><pre>Denna nyck sänder nu CFD in i en oviss framtid.\r\nCFD avskaffas av riksdagen och bostadsutskottet,\r\nsom varit en av dess främsta tillskyndare. CFD är\r\nvärldsledande inom sitt område. Vi är ödmjuka\r\ninför detta. Vi vill vara övertygade om att vi fattar\r\nett riktigt beslut. Det är vi inte nu. Men det är\r\ntydligen Bo Jenevall. Med denna Jenevallska nyck\r\nförsvinner nu CFD, denna nyck som svänger\r\nbostadsutskottet och riksdagen till en annan\r\nmajoritet.</pre><pre>Låt oss hoppas att väljarna i höstens val befriar\r\nriksdagen från dessa vindflöjlar.</pre><pre>Vi menar att frågan om sammanläggnig inte tar\r\nnågon skada av att vi väntar något. Även i detta\r\närende har regeringen börjat i galen ända med att\r\nbestämma den centrala organisationen utan att veta\r\nhur den lokala skall se ut. Mer avväganden behövs.</pre><pre>Många frågor i detta ämne återstår att lösa. Varför\r\ndå inte vänta med detta?</pre><pre>Med det anförda yrkar jag bifall till den\r\nsocialdemokratiska reservationen.</pre><pre>Anf. 51  LARS WERNER (v):</pre><pre>Herr talman! För att inte förstöra mitt goda rykte\r\ntänker jag försöka hålla den anmälda taletiden på\r\nen minut.</pre><pre>När det gäller inskrivningsverksamheten vill jag\r\nbara säga att min meningsyttring bygger på att jag\r\ntror att den av regeringen föreslagna reformen\r\nskulle kunna få konsekvenser för de små\r\ntingsrätternas fortlevnad. Vid många tingsrätter,\r\ninte minst i glesbygden, utgör\r\ninskrivningsverksamheten en så stor del av den\r\ntotala verksamheten att den är en förutsättning för\r\ntingsrättens fortsatta existens.</pre><pre>Med detta vill jag, utöver att jag ansluter mig till\r\nden socialdemokratiska reservationen, yrka bifall\r\ntill meningsyttringen, som innebär bifall till\r\nmotionerna Bo35, Bo36 och Bo38.</pre><pre>Anf. 52  BIRGER ANDERSSON (c):</pre><pre>Herr talman! Jag vill börja med att uttrycka min\r\nstora glädje över att statsrådet Thurdin har\r\nmöjlighet att vara med och delta i debatten under\r\nförmiddagen. Vi har vid upprepade tillfällen fått\r\nkritik från oppositionens sida för att inte\r\nregeringens företrädare har varit närvarande. Jag\r\ntycker att den kritiken har varit befogad många\r\ngånger. Det kan jag villigt erkänna. Men jag hade\r\nkanske väntat mig att det i dag, när ett statsråd\r\nföljer debatten, skulle komma något berömmande\r\nord från oppositionens sida. Men nu har jag\r\nframfört mina synpunkter. Jag uttrycker min stora\r\nglädje över att vi har Görel Thurdin här.</pre><pre>Den nuvarande organisationen på\r\nlantmäteriområdet är från början av 1970-talet.\r\nOm man tittar på organisationen ser man en ganska\r\nsplittrad bild. Verksamheten är till större delen\r\nstatlig men också kommunal. Det statliga\r\nlantmäteriet omfattar Statens lantmäteriverk, som\r\nligger i Gävle. Det finns en\r\növerlantmätarmyndighet i varje län, det finns en\r\nfastighetsregistermyndighet i varje län och ca 80\r\nfastighetsbildningsmyndigheter. Dessutom finns\r\ndet kommunala fastighetsbildningsmyndigheter\r\noch kommunala fastighetsregistermyndigheter.\r\nInskrivning av lagfarter och inteckningar sker vid\r\ninskrivningsmyndigheter som är knutna till\r\ntingsrätterna.</pre><pre>En särskild utredare har haft regeringens uppdrag\r\natt lämna förslag om en ny organisation. Ett första\r\nbetänkande med det långa namnet Kart- och\r\nfastighetsverksamhet i myndighet och bolag har\r\nlämnats av utredaren. Betänkandet har varit ute på\r\nen omfattande remissomgång.</pre><pre>Regeringens proposition bygger på förslag från\r\nutredaren, men givetvis har stor hänsyn också tagits\r\ntill remissutfallet. Vårt system här i Sverige är\r\nmycket värdefullt. Vi har omfattande\r\nremissomgångar och sedan har i det här fallet\r\nregeringen möjlighet att ta del av de synpunkter\r\nsom kommer fram från olika håll. När det gäller\r\nbostadsutskottets ställningstagande till regeringens\r\nproposition kan jag slå fast att vi i stort sett är eniga\r\nmed regeringen, och därför kommer jag endast\r\növersiktligt att beröra några frågor som tas upp i\r\nbostadsutskottets betänkande.</pre><pre>Jag börjar med huvudmannaskapet för\r\nfastighetsbildningsverksamheten. Enligt\r\npropositionen bör rättssäkerheten utgöra grunden\r\nför en reformerad organisation för\r\nfastighetsbildningen. Det tror jag är viktigt att slå\r\nfast. Verksamheten bör betraktas som\r\nmyndighetsutövning. Den myndighet som handhar\r\nfastighetsbildningar bör därför vara obunden av\r\nandra statliga eller kommunala intressen.</pre><pre>I propositionen förs en diskussion om övergripande\r\nriktlinjer som skall vara underlag i det kommande\r\nberedningsarbetet. I regeringsförslaget säger man\r\natt man vill fortsätta att bereda hur\r\nhuvudmannaskapsfrågan skall lösas. I allt\r\nväsentligt instämmer vi från bostadsutskottet i\r\nregeringsförslaget. Bostadsutskottet anser, liksom\r\nregeringen, att rättssäkerheten bör utgöra grunden\r\nför en reformerad organisation.</pre><pre>Vi preciserar våra synpunkter i ett tillkännagivande\r\ntill regeringen. Jag citerar direkt ur betänkandet:\r\n''En viktig del i det fortsatta beredningsarbetet blir\r\natt skapa en väl fungerande och över tiden stabil\r\nframtida organisation för fastighetsbildningen.\r\nDetta förutsätter enligt utskottets mening att de\r\nintressemotsättningar som trots allt finns, i\r\nmöjligaste mån kan överbryggas -- något som i sin\r\ntur förutsätter att den nya organisationen upplevs\r\nsom ändamålsenlig. För att redan från början ge\r\nfrågan om huvudmannaskapet för\r\nfastighetsbildningen en så bred förankring som\r\nmöjligt bör den fortsatta beredningen av frågan ske\r\ni sådana former att den ger utrymme för insyn och\r\ninflytande från politiska och andra berörda\r\nintressen.''</pre><pre>Vi lägger fram detta tillkännagivande för\r\nregeringen.</pre><pre>En annan sak som regeringen föreslår i\r\npropositionen är att fastighetsbildning och\r\nfastighetsregistrering bör sammanföras från den 1\r\njuli 1995. Ett enigt bostadsutskott ställer sig bakom\r\nförslaget.</pre><pre>Ytterligare en fråga som bostadsutskottet i enighet\r\ntillstyrker är regeringens förslag rörande\r\nbolagisering av vissa verksamheter.\r\nRegeringsförslaget innebär att en begränsad\r\nbolagisering genomförs från den 1 juli 1995. I ett\r\nförsta steg avskiljs sådana verksamheter som kan\r\nskada förtroendet för myndighetsutövningen men\r\nockså sådana uppgifter som av andra skäl lämpligen\r\nbör bolagiseras. Verksamheter som redan nu bör\r\nföras över från myndighetsform till bolagsform är\r\nfastighetsekonomisk uppdragsverksamhet,\r\nkartografisk uppdragsverksamhet och fristående\r\nförlagsverksamhet. Inom bostadsutskottet råder en\r\nbred enighet om att ytterligare verksamhetsgrenar\r\nefterhand bör bolagiseras.</pre><pre>Avslutningsvis vill jag beröra\r\nmyndighetsorganisationen. I den frågan är vi inom\r\nutskottet både överens och oense. Jag börjar med\r\nden del av organisationen som vi är överens om,\r\nnämligen den lokala myndighetsorganisationen.\r\nFörslaget innebär att dagens överlantmätar-,\r\nfastighetsbildnings- och\r\nfastighetsregistermyndigheter sammanförs till nya\r\nlantmäterimyndigheter med länen som\r\nverksamhetsområden. De nya myndigheterna skall\r\nockså få vidgade samordningsuppgifter när det\r\ngäller landskapsinformation.</pre><pre>Jag vill gärna understryka det som Rune Evensson\r\nockså var inne på, att utskottet förutsätter att en\r\ndecentraliserad verksamhet kan behållas och\r\nutvecklas i framtiden.</pre><pre>Bostadsutskottet får möjlighet att under nästa\r\nriksmöte ta del av regeringens ytterligare\r\ntankegångar, eftersom regeringen avser att\r\nåterkomma med de närmare förslag som behövs för\r\natt genomföra organisationsförändringarna.</pre><pre>När det gäller den centrala\r\nmyndighetsorganisationen föreligger en\r\nreservation från socialdemokraterna.\r\nBostadsutskottets majoritet tillstyrker regeringens\r\nförslag att sammanföra Statens lantmäteriverk och\r\nCentralnämnden för fastighetsdata till en ny central\r\nmyndighet. Här delar bostadsutskottets majoritet\r\nregeringens grundläggande syn på sambandet\r\nmellan fastighetsfrågor och landskapsinformation.\r\nSambanden är enligt bostadsutskottets majoritets\r\nbedömning redan i dag starka och de växer i styrka.</pre><pre>Den socialdemokratiska reservationen är mycket\r\nutförlig och välskriven. Det vill jag gärna\r\nunderstryka. Men jag uppfattar reservationen som\r\natt vi är överens i sak om en sammanläggning av\r\nStatens lantmäteriverk och Centralnämnden för\r\nfastighetsdata. Däremot går våra åsikter isär vad\r\navser tidpunkten. Socialdemokraterna vill avvakta\r\noch fatta beslut vid senare tillfälle. Så har jag\r\nuppfattat innehållet i reservationen.</pre><pre>Herr talman! Jag yrkar bifall till bostadsutskottets\r\nhemställan i bostadsutskottets betänkande nr 19\r\noch avslag på de socialdemokratiska\r\nreservationerna.</pre><pre>Anf. 53  RUNE EVENSSON (s) replik:</pre><pre>Herr talman! Mycket av det Birger Andersson har\r\nsagt är vi överens om. Det är bra att\r\nfastighetsvärderingen plockas bort, för man kan\r\nhamna i en jävssituation. Vi är också överens om\r\natt lägga samman fastighetsregistermyndigheter,\r\nfastighetsbildningsmyndigheter och\r\nlantmäterimyndigheter regionalt. Vad vi däremot\r\ninte är överens om är sammanläggningen av de\r\ncentrala verken: CFD och Lantmäteriverket.</pre><pre>Vi har lyssnat på alla synpunkter som förts fram.\r\nMånga farhågor har framförts till oss ifrån framför\r\nallt CFD:s kunder, som säger att de inte är\r\nintresserade av de produkter som Lantmäteriverket\r\nvill att man skall ta fram. Det är alltså diametralt\r\nskilda uppfattningar mellan Lantmäteriverket och\r\nCFD. Så länge vi inte har ett bättre beslutsunderlag\r\nvill vi inte ta ställning till frågan om de skall\r\nsammanläggas eller inte. Därför kan jag inte hålla\r\nmed Birger Andersson när han säger att vi är\r\növerens om att verken skall läggas samman. Vi\r\nskjuter på ställningstagandet tills regeringen\r\nkommer tillbaka med de frågor som handlar om\r\nkommunala huvudmannaskap och\r\ninskrivningsmyndigheterna. Då har vi\r\nförhoppningsvis fått ett så bra beslutsunderlag att vi\r\nkan ta ställning i denna fråga.</pre><pre>Anf. 54  BIRGER ANDERSSON (c) replik:</pre><pre>Herr talman! Det är riktigt, som Rune Evensson\r\nsäger och som även jag har sagt tidigare, att vi i\r\nstort sett är överens när det gäller den centrala\r\nmyndighetsorganisationen. Jag vill läsa direkt ur\r\nsocialdemokraternas reservation. Jag tror att jag\r\nhar uppfattat den rätt. Så här skriver\r\nsocialdemokraterna: ''Utskottet är med hänvisning\r\ntill det ovan anförda inte nu berett förorda att\r\nCentralnämnden för fastighetsdata och\r\nLantmäteriverket skall sammanföras.''</pre><pre>Jag uppfattar det på det sättet -- jag respekterar att\r\nvi kan ha olika uppfattningar -- att ni tycker att vi\r\nbör vänta litet. Därefter är det dags för en\r\nsammanläggning. Så uppfattar jag innehållet i\r\nreservationen. Citatet kan inte, såvitt jag förstår,\r\ntolkas på annat sätt.</pre><pre>Sedan säger Rune Evensson att Centralnämnden\r\nför fastighetsdata är orolig när det gäller\r\nmöjligheterna att ge service till en del intressenter.\r\nMan är orolig för att servicen skulle försämras om\r\nman kommer under en gemensam ledning. Jag tror\r\nför min del att socialdemokraternas farhågor i det\r\navseendet är överdrivna. Den nuvarande servicen\r\ntill olika intressenter fungerar väl, såvitt jag kan\r\nförstå. Jag är övertygad om att god service kommer\r\natt kunna ges även i en sammanhållen central\r\nenhet.</pre><pre>Jag vill påminna om att det har varit en hel del\r\nuppvaktningar från olika håll. Det har varit en viss\r\noenighet, olika synpunkter, vid de uppvaktningar\r\nsom gjorts hos bostadsutskottet. Men bl.a. har de\r\nfackliga organisationerna från Lantmäteriverket\r\nklart understrukit att man ser väldigt positivt på\r\nsammanförandet av de två centrala enheterna.</pre><pre>Anf. 55  RUNE EVENSSON (s) replik:</pre><pre>Herr talman! Jag vill bara kort till Birger\r\nAndersson säga att det han läste upp ur vår\r\nreservation inte skall uppfattas som att vi redan har\r\ntagit ställning. Vi skjuter på ställningstagandet.</pre><pre>Däremot uppfattar jag och många med mig vad\r\ngäller sammanläggningen av Lantmäteriverket och\r\nCFD det så, att Lantmäteriverket haft stort\r\ninflytande när det gäller propositionens innehåll.\r\nMan kanske har lyssnat mer på det verket än på\r\nCFD.</pre><pre>Anf. 56  BIRGER ANDERSSON (c) replik:</pre><pre>Herr talman! Avslutningsvis vill jag säga att det för\r\nmig förefaller något egendomligt att vi skall ta ett\r\nhalvt steg, att vi skall sammanföra enheterna på\r\nlänsplanet och få en gemensam verksamhet. Jag ser\r\ndet i sammanhanget som ganska så naturligt att vi\r\näven försöker bilda en central gemensam enhet. Jag\r\ntror att det snart kommer att visa sig att de\r\norganisatoriska förändringar som nu föreslås, och\r\nsom riksdagen förhoppningsvis ställer sig bakom,\r\när riktiga.</pre><pre>Anf. 57  Statsrådet GÖREL THURDIN (c):</pre><pre>Herr talman! Lantmäteri- och\r\nfastighetsdataverksamheten är en viktig del i\r\ninfrastrukturen i Sverige. Fastighetsindelning utgör\r\nett underlag för äganderätten och de rättsliga\r\nbefogenheterna att utnyttja marken. Den är en av\r\ngrundstenarna i marknadshushållningen och vårt\r\ndemokratiska samhällssystem. Den utgör även en\r\ngrund för samhällsplaneringen och miljöarbetet\r\noch det sakägar- och medborgarinflytande som\r\nlagstiftningssystemet bygger på. Det är därför som\r\nrättssäkerheten är så oerhört betydelsefull i dessa\r\nsammanhang. Jag tror inte att det är så olika\r\nuppfattningar härvidlag i riksdagen. Man måste\r\nskilja på myndighetsuppgifter och\r\nuppdragsverksamhet på ett tydligt sätt, så att ingen\r\nmissuppfattar och tappar förtroendet för den här\r\nviktiga verksamheten.</pre><pre>Det svenska systemet med marklagstiftning, med\r\nfastighetsbildning och fastighetsregistrering samt\r\ngeografisk information om landskapet i form om\r\nkartsystem m.m. väcker ett väldigt stort intresse\r\nutomlands. Den svenska regeringen ger stöd till\r\nbl.a. landskapsinformationsprojekt i\r\nutvecklingsländer och i länderna i Östeuropa. Ett\r\ninstitutionellt samarbete utvecklas vid Swede\r\nSurvey kring rådgivning, utbildning samt\r\nutveckling av system och metoder. CFD och\r\nLantmäteriverket i en gemensam organisation har\r\nsamarbetat med Swede Survey det senaste året.\r\nOch det har visat sig gynna arbetet internationellt.\r\nErfarenheterna av de genomförda\r\nsamarbetsprojekten är väldigt positiva.</pre><pre>Jag hade för en tid sedan glädjen att vara i S:t\r\nPetersburg och få överlämna den första lagfarten i\r\nRyssland till en lantbrukare, en lagfart vars\r\ntillkomst bygger på samarbete med ryska\r\nlantmätare och erfarenheter och teknik från\r\nSverige.</pre><pre>I går hade vi på besök från Nepal ministern för\r\nlandreformer och hans medhjälpare. Gästerna har\r\nvarit och kommer att vara många som intresserat\r\nvill följa hela fastighetsbildningssystemet från\r\nbeslutet om förrättning, själva\r\nfastighetsregistreringen, inskrivningen och till\r\npanträttsverksamheten. Allt utgör egentligen en\r\nsamlad institution i Sverige.</pre><pre>Propositionen bygger på att både de svenska\r\nkunderna och de utländska vill ha en samlad\r\ninformation om fastigheter. Såväl traditionellt\r\nskrivna uppgifter om fastigheter som uppgifter med\r\ngeografisk anknytning efterfrågas. Sambanden\r\nmellan fastighetsfrågor och landskapsinformation\r\när starka. Det har fått genomslag i propositionen på\r\nbåde central och lokal myndighetsnivå.</pre><pre>När vi i januari 1993 presenterade direktiven till\r\nutredningen om en organisationsöversyn möttes\r\ndet initiativet väldigt positivt. Den nuvarande\r\norganisationen på t.ex. lantmäteriområdet är från\r\nbörjan av 70-talet. CFD har nått fram till ett\r\nstadium där det kan finnas all anledning att se på\r\ndess verksamhet och på utvecklingsmöjligheterna\r\nhos både Lantmäteriverket och CFD samt på deras\r\nberöringspunkt.</pre><pre>Utredningen kom, helt i enlighet med direktiven,\r\nmed förslag om en genomgripande förändring.\r\nRemissutfallet när det gäller den principiella\r\nlösningen var positivt. Men man kände stor oro för\r\nvad som skulle hända med den lokala\r\norganisationen, framför allt för\r\ninskrivningsmyndigheterna kopplade till\r\ntingsrätternas verksamhet. Den delen har inte\r\ntagits med, eftersom vi har lyssnat på vad\r\nremissinstanserna har sagt.</pre><pre>Men detta betyder inte att propositionen inte tar ett\r\nrejält steg för att förändra och framför allt utveckla\r\nverksamheten. Det är ju vad det hela handlar om.\r\nSom mark- och planminister har jag upptäckt att\r\nutvecklingen hämmas av att vi i dag har två\r\norganisationer. Utvecklingen kommer att\r\nbefrämjas av samorganisationen.</pre><pre>Rune Evensson säger att CFD kommer att\r\navskaffas. I så fall är det namnet CFD som\r\navskaffas. Men det är inte fråga om verksamheten.\r\nDen kommer att vara kvar. Det är inte någon oviss\r\nframtid som CFD har framför sig. Man vet exakt\r\nvilka uppgifter man kommer att fortsätta att\r\nhandlägga på precis samma sätt som förut. Det\r\nfinns användare som är oroliga. De har fått en\r\ninformation om att det skall bli något annat slags\r\nordning bara för att det är fråga om en samlad\r\nmyndighet i stället för två myndigheter. Det blir\r\ninte mindre seriöst eller mindre integritet i\r\nutövandet av verksamheten bara för att de två\r\ndelarna slås ihop.</pre><pre>Det är inte bara de nuvarande användarna som\r\nkommer att vara användare. Det låter som om det\r\nskulle vara fråga om något slags status quo-\r\nverksamhet som skall fortsätta precis som tidigare.\r\nJag håller med om att det var väldigt bra att CFD\r\nlades in i en särskild organisation när det tekniska\r\nunderlaget skulle byggas upp, dvs. basen i\r\nfastighetsregistret. Registret har kunnat arbetas\r\nfram i lugn och ro. Nu har en bas tagits fram. Den\r\ninformation som Fastighetsdata lägger in i systemet\r\ntas fram av andra myndigheter. Andra myndigheter\r\ntar inte fram egen information, utan den förs in i\r\nsystemet av bl.a. Lantmäteriet och\r\ninskrivningsmyndigheterna i systemet. På så sätt\r\nutvecklas systemet.</pre><pre>Nu har vi kommit till den punkten där\r\nmiljöfrågorna kräver att vi fogar samman\r\nfastighetsinformation och landskapsbunden\r\ninformation. Den delen skall utvecklas. Detta\r\nanser man också på CFD, och även på\r\nLantmäteriet. Kopplingen är oerhört stark, men\r\nden är inte utvecklad. Det går inte att säga att här\r\ntas ett visst område med för att få den starka\r\nkopplingen i den nuvarande verksamheten. Den\r\nkopplingen skall utvecklas i och med förändringen.\r\nDet finns stöd hos remissinstanserna för just den\r\nförändringen i organisationen. Det skapas en\r\nfristående myndighet som kan tillgodose\r\nanvändarna.</pre><pre>Det är kanske på sin plats att säga följande. Det har\r\nsagts att det skulle vara ett slag mot staden Gävle\r\natt slå ihop de två organisationerna. Det blir inte så.\r\nDäremot kommer sammanslagningen att\r\nmöjliggöra en utveckling så att det kan bli en ökad\r\nsysselsättning med utgångspunkt i att det\r\ngemensamma området utvecklas. Jag hävdar\r\nbestämt att den utvecklingen inte är möjlig utan\r\nsammanslagningen. Jag säger inte detta bara därför\r\natt denna fråga utreds, utan det är min erfarenhet\r\nfrån dessa år. Jag har sett att Sverige har en stor\r\nmöjlighet att internationellt lyfta upp det\r\ngeografiska informationssystemets användbarhet,\r\ntillämpning -- och analyserna. Men detta\r\nförutsätter en sammanslagning av dessa två\r\norganisationer.</pre><pre>Jag är övertygad om att vi kommer att fortsätta att\r\nvara världsledande och att vi kommer att lyfta fram\r\nvår position som land. Jag tycker att både tidigare\r\nregeringar och denna regering ibland inte har gjort\r\ntillräckligt. Verksamheten i Sverige har ett\r\ngrundmurat gott rykte.</pre><pre>I propositionen betonas att en decentraliserad\r\norganisation skall eftersträvas. Jag lyssnade så\r\nintensivt och beredvilligt på remissinstanserna och\r\nreaktionerna i riksdagen när det gäller\r\ninskrivningsmyndigheterna, därför att jag tycker\r\natt det är väsentligt att utvecklingen av den lokala\r\norganisationen ses över innan en förändring görs\r\ndärvidlag. Organisationen skall kunna garantera\r\nden lokala befolkningen service från lantmäteri,\r\ninskrivningsmyndigheter, tingsrätter osv. Det är\r\nessentiellt att dessa myndigheter finns tillgängliga.\r\nSträvan är att ha en decentraliserad organisation.\r\nDen möjligheten blir än starkare. Vi kan t.o.m.\r\nförstärka den lokala organisationen med hjälp av\r\ndenna sammanslagning.</pre><pre>Vi har lagt fram en principproposition.\r\nLagstiftnings- och finansieringsfrågor kommer att\r\ntas upp till nästa riksmöte. Min förhoppning är\r\nnaturligtvis att vi med utgångspunkt i en gemensam\r\ngrund skall fortsätta att jobba med dessa frågor.</pre><pre>Anf. 58  RUNE EVENSSON (s) replik:</pre><pre>Herr talman! Först vill jag hålla med Birger\r\nAndersson att det är trevligt att se Görel Thurdin\r\nhär i riksdagen och delta i denna debatt. Jag tror --\r\nmen jag kan ha fel -- att det är första gången ett\r\nstatsråd är med i en bostadspolitisk debatt sedan\r\nvalet 1991.</pre><pre>Jag håller med Görel Thurdin att vi har duktiga\r\nverk i Lantmäteriverket och Centralnämnden för\r\nfastighetsdata. Görel Thurdin säger att beställare\r\ninomlands och utomlands kräver att få en\r\ngemensam information. Detta är säkert rätt från\r\nLantmäteriverkets synpunkt. Men CFD har en helt\r\nannan uppfattning. CFD säger att deras kunder inte\r\nvill ha denna produkt. De säger att det inte finns\r\nnågot intresse bland deras kunder om att få den\r\nsortens information. Om de tvingas på denna\r\ninformation är de beredda att ''öppna eget'' och\r\nskaffa fram den information de anser sig behöva på\r\nannat sätt.</pre><pre>Om det finns ett stort behov av denna produkt, kan\r\ndet inte ensamt vara ett skäl för att lägga samman\r\nverken. Den produkten måste ändå tas fram med\r\nhjälp av samarbete mellan de två verken.</pre><pre>Jag tycker att Görel Thurdins inlägg i stor\r\nutsträckning var ett inläggg för Lantmäteriverket.\r\nJag sade tidigare i en replik till Birger Andersson\r\natt jag anser att starka lantmäteriintressen har varit\r\nmed i ärendebehandlingen medan det andra verket\r\ninte har haft samma inflytande. Jag uppfattar det\r\nhela så.</pre><pre>Vi är inte för status quo. CFD har visat och visar en\r\npositiv utveckling. CFD är rädd för att utvecklingen\r\nskall avstanna om man tvingas att gå samman med\r\nLantmäteriverket. Om det Görel Thurdin sade i sin\r\noförblommerat positiva framställning av\r\nsammanslagningen stämmer, då skall naturligtvis\r\nverken läggas samman. På grund av de stora\r\nmotsättningar som råder mellan verken anser vi\r\ninte att underlaget är så pass klart att vi kan ta\r\nställning.</pre><pre>Det som Görel Thurdin sade i slutet av inlägget var\r\nbra, att vi skall ha den decentraliserade\r\norganisationen kvar, vilket utskottet uttalat. Det\r\ntycker jag att vi skall jobba för.</pre><pre>Anf. 59  Statsrådet GÖREL THURDIN (c):</pre><pre>Herr talman! Jag tror inte alls att det har varit\r\nnågon skillnad i fråga om inflytandet i utredningen.\r\nJag har inte fått några sådana signaler från\r\nutredaren Kjell Larsson, som Rune Evensson\r\nkänner ganska väl. Man har snarare kommit med\r\ndirekt motsatta uppfattningar från alla möjliga håll.\r\nNär man vet att man skall utsättas för en förändring\r\när det många i vårt land som tror att förändringarna\r\nalltid leder till något negativt. Men det är ju inte så,\r\nutan det leder ofta till någonting positivt.</pre><pre>Min positiva inställning och min, enligt Rune\r\nEvensson, oförblommerade attityd har vuxit fram\r\nutifrån min erfarenhet från omfattande\r\ninternationellt arbete liksom arbete här på\r\nhemmaplan med dessa frågor. Det bottnar inte alls\r\ni någon extrem koppling till Lantmäteriverket, utan\r\ndet bottnar i att jag ser möjligheterna till utveckling\r\ngenom denna koppling. Utvecklingen har inte\r\nmöjliggjorts riktigt ännu, därför att en\r\nkonkurrenssituation uppstått mellan\r\nmyndigheterna, eftersom man inte vet var gränsen\r\ngår mellan dem. Detta framkommer tydligt när\r\nRune Evensson säger att CFD har förklarat att man\r\ninte vill bilda någon egen organisation, om\r\nanvändarna frågar efter detta som han påstår att de\r\ninte frågar efter, om det finns liknande information\r\natt erhålla från någon annan myndighet.</pre><pre>Denna diskussion visar att det kommer att bli\r\növerlappningar, otydligheter och hämmande av den\r\nutveckling som jag vill möjliggöra med denna\r\nförändring. Jag känner mig inte ett dugg orolig för\r\nden kritik som Rune Evensson framför, därför att\r\njag känner att vi står på mycket stadig mark när vi\r\nskall genomföra förändringen. Jag vet inte om alla\r\nmyndigheter och de som var berörda applåderade\r\nnär förändringen i Boverket genomfördes.</pre><pre>Här handlar det om att vi politiskt ser till\r\nmöjligheterna att ha bra strukturer. Vi vet att de\r\npersonliga inställningarna i de berörda\r\nmyndigheterna inte alltid befrämjar rätt utveckling\r\ni samhället. Därför fattar vi olika beslut som är\r\nkopplade till organisationsförändringar.</pre><pre>Anf. 60  RUNE EVENSSON (s) replik:</pre><pre>Herr talman! Jag är inte negativ utan tvärtom\r\npositiv till förändringar. Vi politiker måste hela\r\ntiden jobba för att göra förändringar i det\r\nbestående. Gör man inte det, blir det ett\r\nstillastående.</pre><pre>Görel Thurdin säger att en möjlighet till en positiv\r\nutveckling för verken är en sammanslagning. Skulle\r\ndet vara så, vilket jag inte håller för alldeles\r\notroligt, vore det bra om bägge verken var överens\r\nom detta innan man tvingar samman dem. Det\r\nkommer att bli problem med produkter. Det\r\nkommer också att bli problem med samarbete, där\r\nvissa kommer att tjura -- hur länge man håller på\r\nmed det vet jag inte. Därför vore det bättre om man\r\nkunde avvakta något för att ta ställning när man får\r\nett bättre beslutsunderlag.</pre><pre>Bankföreningen, som såvitt jag förstår är en stor\r\nkund hos CFD, har hotat att lämna CTD som kund\r\nom de går samman med Lantmäteriverket.</pre><pre>Jag vidhåller den uppfattning som vi har framfört i\r\nreservationen.</pre><pre>Anf. 61  Statsrådet GÖREL THURDIN (c):</pre><pre>Herr talman! Ju mer jag lyssnar på Rune Evensson,\r\ndesto mer övertygad blir jag om fördelen med den\r\nförändrade organisationen.</pre><pre>Rune Evensson har framställt att det finns\r\nsamarbetsproblem och problem med att få\r\norganisationen att fungera på ett bra sätt. Det enda\r\nsättet att överbrygga problemet är att ordna en\r\nsamorganisation, så att man kan medverka till både\r\ngoda relationer och en bra utveckling.</pre><pre>I Bankföreningen behöver de inte vara ett dugg\r\nbekymrade. De har ju möjlighet att få precis\r\nsamma tjänster som tidigare, med samma integritet\r\noch samma effektivitet etc. Jag förstår inte riktigt\r\nkritiken i detta avseende och vet inte heller vad den\r\nbottnar i. En myndighet, oavsett om det är CFD,\r\nLantmäteriverket eller en ny sammanslagen\r\nmyndighet, får ju samma åläggande och ansvar och\r\nblir lika fristående som CFD är i dag. Det är ingen\r\nskillnad på en fristående myndighet i det ena eller\r\ndet andra fallet, vilket man försöker hävda.</pre><pre>Vi skall komma ihåg att Lantmäteriverket utsätts\r\nför stora förändringar, oavsett om det ena eller det\r\nandra sker. Det gäller då att de kan klara av att\r\nmöta förändringarna, när vi nu skall dela upp\r\nmyndighetsåtaganden och uppdragsverksamhet.\r\nJag tror att det är nyttigt att ta diskussionerna och\r\när övertygad om att vi kommer att få en väl\r\nfungerande organisation efter dagens beslut.</pre><pre>Anf. 62  BO G JENEVALL (nyd):</pre><pre>Herr talman! Först vill jag önska statsrådet\r\nvälkommen till debatten. Jag är kanske den som i\r\nkammaren har varit mest kritisk mot att inga\r\nstatsråd har deltagit i bostadsdebatterna. Därför är\r\ndet trevligt att vi nu äntligen, under denna debatt,\r\nhar ett statsråd här.</pre><pre>Jag vill inleda med något som jag finner litet\r\nmärkligt i det politiska systemet. Det finns de som\r\när förvånade över att man inte står fast vid den\r\nståndpunkt som man intagit före utskottsarbetet.\r\nDet skulle i så fall betyda att utskottsarbetet vore\r\ntämligen meningslöst. Jag trodde faktiskt att\r\nutskottsarbetet var till för att man skulle fördjupa\r\nsig i ärendena och skaffa sig ytterligare kunskap för\r\natt därefter fatta ett slutgiltigt beslut.</pre><pre>Rune Evensson yvade sig och använde olika, något\r\novanliga uttryck såsom Jenevallska nycker osv. Jag\r\nkänner mig närmast hedrad av den kritiken. Jag\r\ntror att politiken skulle må ganska bra av att det\r\nfanns personer som kanske litet oftare vågade\r\nändra uppfattning när ny information\r\nframkommer.</pre><pre>Alla som arbetar i riksdagen vet väl att de resurser\r\nsom en enskild riksdagsman har för att i förväg sätta\r\nsig in i ärendena är tämligen begränsade. Ju mindre\r\nett parti är, desto mer begränsade resurser har det.\r\nI det normala utskottsarbetet består de båda\r\ngrupperingarna av 15--20 personer som har att\r\narbeta med ärendena medan det i vårt parti är en à\r\ntvå personer som utför samma arbete.</pre><pre>Regeringen har lagt 66 propositioner, tror jag det\r\nvar, under de senaste två månaderna. Av dessa föll\r\n14 på min lott. Det är inte särskilt mycket tid och\r\ninte särskilt stora resurser som man har för att\r\ntränga in i ärendena. När man skriver motionerna\r\när det propositionen som man har att utgå från. Det\r\när alltså propositionen som skall värderas när man\r\nskriver en motion.</pre><pre>Men systemet får väl inte vara så till den milda grad\r\nstelbent att det man har sagt i form av en motion\r\nsom läggs på utskottets bord obetingat skall utgöra\r\ndet slutliga beslutet? Vad är det då för mening med\r\natt ha utskott? Då kan vi ju lägga ned dem och utgå\r\nifrån att det som vi skriver i förväg skall gälla. Nej,\r\njag tror att det politiska arbetet skulle må väl av att\r\nman litet oftare vågade ändra det som har sagts i\r\nförväg.</pre><pre>I själva sakfrågan har jag blivit helt övertygad om\r\natt vi aldrig hade fått något samarbete mellan CFD\r\noch Lantmäteriverket om vi hade stått fast vid det\r\nvi sade från början, nämligen att CFD skulle förbli\r\norört.</pre><pre>Det är det som är problemet, och det tydliggjordes\r\nmycket väl när jag gjorde det kanske något ovanliga\r\noch sammanförde de två generaldirektörerna för\r\natt få ett gemensamt besked ifrån dem om huruvida\r\ndetta skulle kunna fungera och leda till en framtida\r\nsamordning. Detta är också orsaken till\r\nförändringen. Om vi inte hade ändrat vår\r\ninställning skulle vi gemensamt ha begått ett stort\r\nmisstag. Det tror jag att Rune Evensson framöver\r\nkommer att kunna bekräfta.</pre><pre>LMV och CFD har genom ett gemensamägt bolag\r\nutfört vissa arbeten i Ryssland och kunnat\r\nkonstatera en stor framgång. En samordning\r\nmellan dessa två olika system fungerade alldeles\r\nutmärkt i detta projekt i Ryssland. Då är det väl\r\nganska märkligt att man inte skall kunna\r\nåstadkomma samma sak på hemmaplan?</pre><pre>Denna sammanslagning är alltså en nödvändighet.\r\nMen varför har det blivit så här? Jo, vi har haft en\r\nmycket skicklig lobbyist i generaldirektören för\r\nCFD. På ett mycket effektivt sätt har han bedrivit\r\nen lobbyingverksamhet och fått aktörerna omkring\r\nsig att i stort sett bekräfta vad han påstår.</pre><pre>Häromdagen blev jag uppringd av VD:n för\r\nBankföreningen. Hon bekräftade i stort sett mina\r\npåståenden och hade, efter vad jag kunde förstå, en\r\nhelt annan syn på det hela efter samtalet med mig.\r\nSå visst är det bra och nödvändigt med lobbying,\r\nmen det haltar ibland när den ena parten är\r\nduktigare på det än den andra.</pre><pre>Jag är alltså helt övertygad om att detta kommer att\r\nfungera bra. Och varför skulle produkten från\r\nCFD -- som är en bra produkt -- bli sämre av att\r\nman genomför denna sammanslagning?\r\nVerksamheten kommer ju att fortsätta på samma\r\nfina sätt som tidigare. Skillnaden är att CFD inte\r\nlängre är en egen myndighet utan en stor och\r\nbetydelsefull avdelning i ett annat verk.</pre><pre>Om man skall förenkla det litet grand kan man säga\r\natt den samordning som man talar om egentligen\r\nsker per kabel, eftersom det är fråga om\r\ndatasystem. Det finns ju redan hos LMV ett\r\nutvecklat datasystem för kartering och den delen av\r\nlandskapsinformationen, som naturligtvis skall\r\nsamordnas med det andra.</pre><pre>Några menar att det övriga då blir sämre. Hur i\r\nherrans namn skulle det kunna bli sämre av att man\r\nfår tillgång till mer data? Om man påstår det vet\r\nman inte särskilt mycket om hur datateknik\r\nfungerar över huvud taget. Man använder ju bara\r\nden information som man för tillfället behöver.</pre><pre>Jag är övertygad om att även Bankföreningens\r\nkunder framöver kommer att efterfråga den\r\nutökade informationen, när de väl får klart för sig\r\nvad de kan få. Men de behöver inte få mer\r\ninformation än de vill ha. Om de bara vill ha det\r\nsom de får i dag, så kommer de att få det på samma\r\nfina sätt som nu.</pre><pre>I likhet med statsrådet tror jag att detta kan bli en\r\nmycket intressant försäljningsprodukt för svensk\r\nmyndighetsutövning och byråkrati. Det kan\r\nfaktiskt bli en exportprodukt. Efter vad jag har\r\nförstått av det som jag har tagit del av finns det\r\nstora möjligheter för den nya sammanslagna\r\norganisationen att få uppdraget att bygga upp hela\r\nsystemet i Ryssland. Det handlar om 2 500\r\nområden, och man har gjort ett lyckosamt första\r\nförsök.</pre><pre>Statsrådet nämnde också Nepal. Det har jag inte\r\nhört något om förut, men jag är övertygad om att\r\nSverige ligger långt framme i detta avseende.\r\nGenom att knyta ihop dessa datasystem kommer\r\nman att få ytterligare värdefulla produkter.</pre><pre>Det är något märkligt att man på CFD slår sig för\r\nbröstet för att man har gjort något väldigt bra. Det\r\nhar man gjort -- det skall vi inte ta ifrån dem. Men\r\nfaktum är att Lantmäteriverket tillhandahåller\r\nmerparten av den information som CFD sedan\r\nsäljer.</pre><pre>Detta kan alltså bara bli bra, och det finns ingen\r\nanledning för personalen på CFD att oroa sig. De\r\nkommer att kunna fortsätta på samma fina sätt, och\r\nde kommer att få utökade arbetsuppgifter.\r\nFörmodligen kommer personalstyrkan att växa.</pre><pre>Man skulle kunna tala mycket och länge om detta,\r\nmen jag tror att jag nöjer mig med detta, herr\r\ntalman. Slutligen vill jag yrka bifall till hemställan i\r\nbetänkandet och avslag på reservationen och\r\nmeningsyttringen.</pre><pre>Anf. 63  RUNE EVENSSON (s) replik:</pre><pre>Herr talman! Bo Jenevall talade om hur man\r\narbetar i ett utskott, och det var kanske inte så\r\nmycket som var rätt av det. I utskottet lägger varje\r\nparti fram sin uppfattning, antingen som regering i\r\nform av en proposition eller som opposition i form\r\nav motioner. Så har vi gjort även i detta fall.</pre><pre>En av motionerna var skriven av Bo Jenevall, och\r\nhan yrkade på samma sätt som vi socialdemokrater.\r\nPå så sätt blev det i utskottet en majoritet om 8\r\nröster för att inte slå samman dessa verk, mot 7\r\nröster för regeringens förslag.</pre><pre>När förslagen har lagts fram i utskottet finns det\r\nsedan möjligheter att förhandla, diskutera och\r\njämka sig samman. Men det var inte alls frågan om\r\ndetta i det här fallet. Bo Jenevall har ju bytt fot\r\nfullständigt, och han stod t.o.m. här i talarstolen\r\noch var stolt över det.</pre><pre>Som argument för att inte slå samman verken tog\r\nhan ett exempel på hur bra CFD och\r\nLantmäteriverket samarbetade i Ryssland, eller om\r\ndet var i Nepal eller någon annanstans. Men jag\r\nmenar att detta inte är ett skäl för\r\nsammanslagning -- tvärtom! Det fungerar ju\r\nalldeles utmärkt ändå! Jag begriper inte varför det\r\nskulle vara ett skäl för sammanslagning.</pre><pre>Det finns människor som har ovanan att lyssna till\r\nden de sist pratade med. Uppenbarligen är Bo\r\nJenevall en av dem. Jag hade med spänd förväntan\r\nsett fram emot dagens debatt om Jenevall hade talat\r\nmed ytterligare någon person sedan\r\nutskottssammanträdet. Men det har han tydligen\r\ninte gjort, och därför har han samma uppfattning i\r\ndag.</pre><pre>Bo Jenevall har tydligen ringt upp de båda\r\ngeneraldirektörerna och kallat dem till sig för att\r\nvisa att han har en viss makt -- han är ju den 15:e\r\npersonen i utskottet när det står 7--7.\r\nGeneraldirektörerna fick släppa allt de hade för\r\nhänder där de satt i viktiga sammanträden och åka\r\nför att träffa Jenevall. Som genom ett trollslag\r\nskulle han försöka avgöra hela denna fråga. Efter\r\ndiskussionen med dem bytte Jenevall fot med en\r\nnyck.</pre><pre>Det är inte bra för riksdagens anseende eller för\r\nden allsidiga och seriösa behandlingen av ärendena\r\natt vingelpettrar som Bo Jenevall och Ny demokrati\r\ni övrigt skall få avgöra så viktiga frågor.</pre><pre>Anf. 64  BO G JENEVALL (nyd) replik:</pre><pre>Herr talman! Jag tycker nog att det som Rune\r\nEvensson sade talar för sig självt, men inte mot\r\nmig.</pre><pre>Jag tycker som den jag sist talade med, sade Rune\r\nEvensson. Jag talade faktiskt sist med de båda\r\ngeneraldirektörerna samtidigt. Jag lyssnade på\r\nbådas åsikter och ställde kompletterande frågor till\r\ndem för att få ett bra underlag för ett slutligt\r\nställningstagande.</pre><pre>Rune Evensson, ställningstagandet var mycket\r\nenkelt när man väl hade tillgång till informationen.</pre><pre>Det är faktiskt inte jag som har ringt upp\r\ngeneraldirektörerna och bett att få träffa dem, utan\r\nde har sökt kontakt med mig för att informera.\r\nEftersom jag fick olika besked i samma fråga från\r\nbåda återstod det för mig i slutskedet bara att be\r\nbägge komma, så att jag kunde lyssna på båda\r\nsamtidigt och diskutera frågan på en och samma\r\nplats. På det sättet var det möjligt att diskutera\r\nargumenten fram och tillbaka. Jag tycker att det är\r\nklokt att göra så.</pre><pre>Jag tror att vi i framtiden kommer att se andra sätt\r\natt behandla olika frågor. Det gäller även i\r\npolitiken. Det är för stelbent som det nu är.</pre><pre>Så länge man eventuellt ändrar sig under\r\nutskottsarbetet -- före justeringen -- tycker jag att\r\ndet ligger helt i linje med det arbete som man skall\r\ngöra. De preliminära ställningstagandena är till för\r\natt kanslierna skall få rimlig tid på sig att förbereda\r\nskrivningarna i betänkandena. Så länge man tar\r\nställning innan betänkandet föreligger ryms det\r\nalltså väl inom det politiska systemet.</pre><pre>Anf. 65  RUNE EVENSSON (s) replik:</pre><pre>Herr talman! Jag avser inte att förlänga debatten\r\nsärskilt mycket mera genom att föra en meningslös\r\ndebatt med Bo G Jenevall.</pre><pre>Bo G Jenevall säger att han har lyssnat på de två\r\ngeneraldirektörerna och att han därefter tog\r\nställning för den ene. Men vem lyssnade Bo G\r\nJenevall på när han skrev sin motion?</pre><pre>Anf. 66  BO G JENEVALL (nyd) replik:</pre><pre>Herr talman! När jag skrev min motion utgick jag\r\nfrån betänkandet. De som vid den tidpunkten var\r\nde enda som hade bibringat mig information,\r\nutöver den information som jag fick genom\r\nbetänkandet, var just CFD som bedrev en mycket\r\nomfattande och tydligen också givande lobbying.</pre><pre>Den andra sidan här blev aktuell långt efter det att\r\nmotionerna var lämnade och behandlingen hade\r\nbörjat. Men jag är glad över att jag fick möjlighet\r\natt fördjupa mig i ärendet. Jag är nämligen helt\r\növertygad om att det därigenom blev ett bra\r\nbeslut -- precis som för något år sedan när det gällde\r\nett beslut av liknande karaktär och som också rörde\r\nGävle.</pre><pre>Anf. 67  LEIF BERGDAHL (nyd):</pre><pre>Herr talman! Det är tydligen dags att redovisa\r\nbevekelsegrunder för olika ställningstaganden. Det\r\nkan väl vara bra att man gör det någon gång. För\r\nmin del startade det hela med att jag fick reda på\r\natt avstyckning av en tomt kostar inte mindre än\r\n12 000 kr. Först trodde jag inte att det var sant. Jag\r\nringde därför upp Lantmäteriverket och talade med\r\nvice generaldirektören -- generaldirektören var inte\r\nanträffbar. Jag frågade hur det kan komma sig att\r\ndet kostar så fruktansvärt mycket -- det rör sig ju\r\nom oerhört stora belopp. Själv var jag med om en\r\navstyckning på 50-talet, och då var det fråga om\r\nhundralappar. Sett till prisutvecklingen har\r\npriserna på lantmäteriområdet stigit kraftigare\r\nt.o.m. jämfört med klippning hos frisör.</pre><pre>Det hela nystades alltså upp. Det här tyckte jag var\r\nen mycket intressant fråga. Man håller på med en\r\nomorganisation av hela systemet. Jag undrade för\r\nmig själv: Kan det här månntro leda till att det blir\r\nbilligare för folk? Vi är ju till för att tillvarata\r\nfolkets intressen. Det är inte fråga om att\r\norganisera hit eller dit, utan det är alltså svenska\r\nfolket som vi företräder. Det enda man pratar om,\r\ni alla fall är det så i Norrbotten, är att det är så dyrt\r\nmed Lantmäteriets tjänster.</pre><pre>Svenskt lantmäteriväsende har mycket stolta\r\ntraditioner. Jag har studerat kartor från Tyskland,\r\noch det visar sig att det är över svenska områden\r\nsom det egentligen finns riktiga kartor från 1600-\r\noch 1700-talet.</pre><pre>Lantmäteriet är en organisation som i stor\r\nutsträckning har kunnat vidmakthålla ett mycket\r\ndecentraliserat kontorsnät, vilket har stor betydelse\r\nför befolkningen. Man känner lantmätaren och vet\r\nhur denne tänker. Lantmätaren förstår folks\r\nsynpunkter när de går till denne.</pre><pre>Det här har varit ett komplement till\r\nfastighetsbildningsverksamheten. Framgångsrikt\r\nhar en uppdragsverksamhet utvecklats för de små\r\noch medelstora kommunerna. Den här\r\nutvecklingen har skett i enlighet med\r\nstatsmakternas inriktning.</pre><pre>Jag menar att det i dag finns behov av att tydligare\r\nskilja mellan myndighetsutövning och\r\nuppdragsverksamhet. De övergripande principerna\r\ni propositionen i detta avseende tycker jag är bra.\r\nJag tillstyrker på den punkten.</pre><pre>Vidare konstaterar jag med stor tillfredsställelse att\r\nman beträffande omorganisationen, såvitt jag\r\nförstår efter att ha haft samtal med olika personer\r\nsom är insatta i dessa frågor, i huvudsak kan behålla\r\ndet decentraliserade kontorsnätet. Men det är\r\nviktigt att man beaktar att synergierna i dagens\r\nsystem i största möjliga utsträckning kan bevaras\r\noch att genomförda regionalpolitiska satsningar ges\r\nmöjlighet till fortsatt utveckling i enlighet med de\r\nmål som har satts upp.</pre><pre>Den utvärdering som gjordes inom ramen för\r\nLantmäteriets fleråriga anslagsframställning 1994\r\nvisar på att gjorda satsningar har fungerat väl. På\r\nmånga orter i glesbygden har det varit väldigt\r\nbetydelsefulla satsningar -- exempelvis Kiruna,\r\nLuleå, Lycksele, Ånge och Karlskrona nämns i\r\ndetta sammanhang.</pre><pre>Jag konstaterar att det med dagens utveckling inom\r\ninformationsteknologin finns stora möjligheter till\r\nytterligare spridning av Lantmäteriets s.k.\r\nstatsuppdrag -- dvs. produktion av kartor och\r\nmedverkan i geografiska databaser. Man kan här\r\ntala om lämplig spridning, produktion, lagring,\r\nàjourhållning och distribution av geografisk\r\ninformation samt om drifts- och\r\ndistributionsuppgifter inom\r\nfastighetsdatasystemet. Här finns det stora\r\nsamordningsfördelar att vinna om t.ex. sådana\r\ndatabaser samlokaliseras med det planerade\r\nmiljödatacentrumet i Kiruna. Nu kommer vi alltså\r\nin på Norrbotten.</pre><pre>Lantmäteriet i Norrbotten bedriver tillsammans\r\nmed Swede Survey verksamhet i\r\nMurmanskregionen, i Karelen, i\r\nArchangelskområdet och på Kolahalvön.\r\nSamarbetet mellan Tornedalen och Ryssland är inte\r\nnågot nytt. Mina förfäder var birkarlar. En av dem\r\nhade affärsverksamhet inom ett område som\r\nsträckte sig ända upp till Kolahalvön och\r\nMurmanskområdet. Det är alltså mycket gamla\r\ntraditioner som nu har återupptagits. Tydligen är\r\ndet, som Bo G Jenevall här nämnde, fråga om så\r\nstora möjligheter i framtiden att vi kan medverka\r\ntill att få ordning på det ryska systemet när det\r\ngäller lantmäteriväsendet.</pre><pre>Sammanfattningsvis tillstyrker jag propositionen.\r\nJag tycker att förslagen är bra. Jag hoppas att det\r\nhär leder till något lägre priser för människor. Inte\r\nvet jag om det går, men man kunde väl se över detta\r\noch undersöka om det inte går att förenkla\r\nförfarandet. Det viktiga är att inriktningen bör vara\r\natt med hjälp av modern informationsteknologi\r\nytterligare sprida arbetet med det s.k.\r\nstatsuppdraget. En sådan spridning bör ske så att\r\nman därmed stöder en fortsatt utveckling av en\r\ndecentraliserad lantmäteriorganisation för både\r\nmyndighets- och uppdragsverksamhet. Dessutom\r\nskall regionalpolitiskt betydelsefulla\r\norganisationsdelar ges en regional styrning. Där\r\ntycker jag att man skall överväga att bolagisera\r\ndenna uppdragsverksamhet regionalt, så att man\r\nkan styra det här från de olika länen.</pre><pre>Anf. 68  LENNART ROHDIN (fp):</pre><pre>Herr talman! Frågan om den organisatoriska\r\nhemvisten för inskrivningsverksamheten har stötts\r\noch blötts alltsedan början av 70-talet. Den har i\r\nsärskilt hög grad gällt de senaste åren, vilket har\r\nskapat både en onödig och en betydande oro ute i\r\nverksamheten.</pre><pre>Inskrivningsverksamheten är, som sagt, sedan\r\nlänge knuten till domstolarna. Men förslag har vid\r\nupprepade tillfällen framlagts om att skilja bort\r\ninskrivningsverksamheten från domstolarna.</pre><pre>Särskilt när det gäller de mindre tingsrätterna har\r\ninskrivningsverksamheten varit en värdefull,\r\nstabiliserande och av allmänheten mycket\r\nuppskattad faktor. En organisatorisk åtskillnad\r\nskulle dramatiskt kunna underminera grundvalen\r\nför flera små tingsrätter.</pre><pre></pre><pre>Bakom förslagen att organisatoriskt skilja\r\nverksamheterna ligger tydligen något slags\r\norganisationsestetiskt tänkande. Det är tydligen\r\nstötande att två så till karaktären olika\r\nverksamheter samverkar inom samma\r\norganisationsstruktur. Från centrala instansnivåer\r\nger man uppenbarligen inte upp tanken att få till\r\nstånd en organisationsschematisk renodling.</pre><pre>Herr talman! I den senaste i raden av utredningar\r\nbehandlar Lantmäteri- och\r\ninskrivningsutredningen i sitt principbetänkande\r\nfrågan ännu en gång. Som så mången gång förut\r\nkonstaterar utredningen att verksamheten i sin\r\nnuvarande form fungerar utmärkt. Några behov\r\nutifrån verksamheten av organisatoriska\r\nförändringar föreligger inte. Och, tro det eller ej,\r\ntrots detta föreslår utredningen att verksamheten\r\nskall skiljas från domstolarna. Skälen är dels de\r\norganisationsestetiska, dels att tidpunkten kan vara\r\nlämplig.</pre><pre>Då inga väsentliga skäl utifrån verksamheten\r\nredovisats, avstår regeringen i nu föreliggande\r\nproposition från att föreslå en organisatorisk\r\nförändring. Så långt är allt väl. Men regeringen\r\nredovisar ändå som sin bedömning att\r\ninskrivningsverksamheten på sikt bör föras\r\nsamman med fastighetsbildningen och\r\nfastighetsregistreringen. Skälet är återigen\r\nsäkerligen det övergripande principiella synsättet\r\novanifrån att domstolarnas verksamhet så långt\r\nmöjligt bör renodlas.</pre><pre>Då inga bärande skäl utifrån verksamheten med\r\ninskrivning framförts för en organisatorisk\r\nförändring, utan verksamheten tvärtom är en viktig\r\ndel av samhällets lokala service till medborgarna\r\noch en organisatorisk åtskillnad skulle kunna\r\nriskera de små tingsrätterna, borde frågan om att\r\nskilja verksamheten från domstolarna avföras från\r\ndagordningen.</pre><pre>Herr talman! Det här är bakgrunden till min och ett\r\npar andra motioner i samma riktning. Ett enhälligt\r\nutskott försöker nu slingra sig ur genom att påstå att\r\ndet är motionerna som initierat att riksdagen skall\r\nuttala sig om vad som skall gälla fortsättningsvis.\r\nMan säger att frågan måste få prövas när den blir\r\naktuell.</pre><pre>Javisst. Och det är ju precis därför som det är så\r\nmärkligt att regeringen i sin proposition redovisar\r\nsom sin bedömning om inskrivningsmyndigheten\r\natt den ''på sikt bör föras samman med\r\nfastighetsbildningen och fastighetsregistreringen''.\r\nUtskottet anser sig inte berett att förorda att\r\nriksdagen gör ett uttalande om den framtida\r\nsituationen och ansluter sig, tro det eller ej, till\r\nregeringens proposition samt avstyrker\r\nmotionerna.</pre><pre>Att regeringen inte kan bespara sig denna knäpp på\r\nnäsan på alla de små och väl fungerande\r\ntingsrätterna med sina inskrivningsmyndigheter är,\r\nförmodar jag, bara ett uttryck för besvikelse över\r\natt frågan hittills avförts varje gång den prövats.\r\nDet bör ske igen.</pre><pre>Utskottet spelar med i regeringens småaktiga och\r\nkitsliga spel. Som motionerna och Lars Werner i sin\r\nmeningsyttring visat saknas sakskälen.</pre><pre>Herr talman! Jag yrkar bifall till Lars Werners\r\nmeningsyttring.</pre><pre>Anf. 69  BO G JENEVALL (nyd) replik:</pre><pre>Herr talman! Jag vill med anledning av Lennart\r\nRohdins anförande nämna att jag tycker att det är\r\nsynd att regeringen inte redan vid denna tidpunkt\r\nockså har fått med inskrivningsmyndigheterna.\r\nDen framtida utvecklingen måste ju innebära att\r\näven inskrivningsmyndigheterna kommer att\r\nberöras. Man kan inte stoppa utveckling. Man kan\r\ninte alltid bli kvar vid det gamla. Jag tror att det\r\nverkliga skälet till att man inte tar tag i detta nu är\r\natt det är valår. Jag hoppas verkligen att man tar tag\r\ni denna fråga så snart som möjligt under nästa\r\nriksmöte.</pre><pre>Anf. 70  LENNART ROHDIN (fp) replik:</pre><pre>Herr talman! Jag befarar att Bo G Jenevall har rätt\r\ni sin fundering om skälen till att frågan inte tas upp.\r\nTill skillnad från Bo G Jenevall ser jag inte alltid\r\ncentralisering som något positivt och som en\r\nnödvändig utveckling. Vi ser många exempel ute i\r\nlandet på att de små tingsrätterna, för att rädda\r\nservicen i glesbygden, i stället för att centralisera\r\nförsöker att åstadkomma samverkan mellan statliga\r\noch andra myndigheter och även med banker och\r\nliknande inrättningar som tidigare har agerat var\r\noch en för sig.</pre><pre>Detta visar att utvecklingen kan leda till att man\r\ninte behöver hålla sig till gamla, renodlade\r\norganisationsstrukturer. Det går att vara\r\npragmatisk och att komma fram till\r\nsamarbetsformer. En fortsatt samlokalisering av\r\ninskrivningsmyndigheter och tingsrätter skulle inte\r\npå något sätt strida mot en sådan utveckling.</pre><pre>Anf. 71  BO G JENEVALL (nyd) replik:</pre><pre>Herr talman! Inte centralisering men\r\nrationalisering. Jag tror inte att vi kommer ifrån en\r\nrationalisering, och det behöver inte ligga något\r\nnegativt i det. Eftersom Lantmäteriverkets nya\r\norganisation verkligen skall vara decentraliserad,\r\nkanske mer än många andra organs, tror jag att\r\nman kan komma fram till en praktisk lösning.</pre><pre>Jag är inte särskilt väl insatt i Domstolsverkets\r\nförhållanden och ger mig därför nu kanske ut på\r\ntunn is, men jag vill ändå säga att det inte får vara\r\nså att denna typ av verksamhet skall vara en\r\nförutsättning för att tingsrätterna skall få finnas\r\nkvar.</pre><pre>Anf. 72  LENNART ROHDIN (fp) replik:</pre><pre>Herr talman! Bo G Jenevall har ju tidigare i\r\ndebatten urskuldat sig med att man inte kan sätta\r\nsig in i precis hur mycket som helst, och det har jag\r\nförståelse för. Visst kan det vara bra med\r\nrationalisering, även om det ordet många gånger\r\nanvänds som täckord just för centralisering. Men\r\nom man läser Lantmäteri- och\r\ninskrivningsutredningens principbetänkande och\r\nstuderar vad den som lagt fram utredningens\r\nförslag skriver, finner man att denne inte kan\r\nredovisa några skäl utifrån\r\ninskrivningsverksamheten vilka på något speciellt\r\ntungt sätt talar för en förändring.</pre><pre>En rationalisering måste väl utgå från\r\nverksamhetens behov och skall inte grundas på\r\nnågot som är störande i ett slags\r\novanifrånperspektiv. Det har varit det\r\ngrundläggande skälet till att man vid upprepade\r\ntillfällen har försökt att renodla verksamheten i\r\ndomstolarna och lyfta ut\r\ninskrivningsverksamheten. Så länge verksamheten\r\nsjälv inte föranleder ett behov av förändringar är\r\ndet inte en rationalisering att centralisera.</pre><pre>Anf. 73  Statsrådet GÖREL THURDIN (c):</pre><pre>Herr talman! Jag vill med anledning av Lennart\r\nRohdins inlägg säga att det från regeringens sida\r\ninte visats någon småaktighet i hanteringen av\r\ndessa frågor. Som jag beskrev i mitt\r\ninledningsanförande har vi sett\r\nfastighetsbildningsområdet som en helhet. Men\r\ndiskussionen är ju inte avförd med denna\r\nproposition. Det låter som om Lennart Rohdin\r\nskulle ha kastat in handduken och nu genomgår\r\nnågot slags sorgearbete, men det handlar inte om\r\ndet.</pre><pre>Vi har inte konkret föreslagit hur detta skall se ut.\r\nInskrivningsmyndigheterna är fortlöpande utsatta\r\nför en teknisk förändring som påverkar dem i allra\r\nhögsta grad, också i deras lokala verksamhet.</pre><pre>En anledning till att vi inte har lagt fram ett sådant\r\nförslag är denna förändringsprocess. Därtill\r\nkommer att vi måste ha en decentraliserad\r\norganisation och måste kunna tillgodose behovet av\r\nden service som folket kan kräva lokalt. Jag håller\r\nmed Lennart Rohdin om att detta inte var\r\nordentligt penetrerat i utredningen.</pre><pre>Jag tycker att vi har haft en upplysande och bra\r\ndebatt här i kammaren i dag. Vi har i den berört\r\nmyndighetsområden som ibland inte lyfts fram i\r\nmassmedierna på ett sätt som motsvarar deras\r\nbetydelse i samhällsarbetet. Det har varit en bra\r\ndiskussion bl.a. om inskrivningsmyndigheterna.\r\nDen politiska viljeinriktningen kommer sedan att\r\navgöra om det blir en decentraliserad organisation\r\noch om man vill tillgodose de lokala\r\nservicebehoven på olika områden.</pre><pre>Vi kan här se två olika frågeställningar: dels\r\ntillgodoseendet av behoven på det lokala planet,\r\ndels huruvida verksamheten skall ligga under\r\ndomstolarna eller inte. Som Lennart Rohdin helt\r\nriktigt säger är dessa båda frågeställningar\r\ngrundläggande. Förhoppningsvis skall vi lösa dessa\r\nfrågor i en öppen och bra debatt.</pre><pre>Anf. 74  LENNART ROHDIN (fp):</pre><pre>Herr talman! Låt mig börja med att säga att jag\r\nnoterade med tillfredsställelse och inte helt oväntat\r\natt statsrådet Thurdin inte berörde den här frågan i\r\nsitt anförande från talarstolen. Jag vill inte heller i\r\nonödan provocera statsrådet Thurdin till att\r\nargumentera i frågan, eftersom jag inte tror att det\r\ni första hand är därifrån formuleringarna i\r\npropositionen och de upprepade propoåerna\r\nkommer. Det finns ju andra departement som har\r\ndrivit frågan om renodling av tingsrätternas\r\nverksamhet väsentligt hårdare och mycket mera\r\nenvist.</pre><pre>Men det jag reagerar mot är att varje gång frågan\r\nom tingsrätternas verksamhet och samlokalisering\r\nmed inskrivningsmyndigheterna har avförts från\r\ndagordningen och man drar en suck av lättnad ute\r\ni verksamheterna och känner att man nu kan börja\r\narbeta ostört, då kommer det en ny formulering i\r\nen proposition, från ett statsråd eller från någon\r\nregeringen närstående som återigen upplivar oron.\r\nDet är detta som jag tycker är onödigt.</pre><pre>Vad jag reagerade på var att det som regeringen\r\nsäger i propositionen kunde ha varit osagt. Det\r\nhade inte förändrat beslutet i dag.</pre><pre>Anf. 75  HANS GUSTAFSSON (s):</pre><pre>Herr talman! Birger Andersson tyckte att vi i\r\noppositionen, som ofta har skälig anledning att\r\nkritisera att inte statsråden är här, borde uttala vår\r\ntillfredsställelse när de är här. Jag uppträder nu som\r\nmotionär och inte som företrädare för vare sig\r\nutskottet eller oppositionen i sin helhet, men låt\r\nmig ändå säga att vi självfallet uppskattar att\r\nstatsrådet är här och också engagerat försvarar sin\r\nproposition.</pre><pre>Jag skulle kunna gå ett steg längre och säga att\r\neftersom Görel Thurdin har övertagit många av de\r\narbetsuppgifter jag tidigare själv svarat för, har jag\r\nmed stort intresse följt hennes verksamhet och med\r\nutomordentlig tillfredsställelse konstaterat att de\r\ntankegångar som vi tidigare arbetade efter i stor\r\nutsträckning har fullföljts och förverkligats och\r\nvidareutvecklats av Görel Thurdin.</pre><pre>Därför tycker jag att det är särskilt beklagligt när\r\njag i en fråga av den här karaktären måste redovisa\r\ngentemot propositionen diametralt motsatta\r\nuppfattningar, vilket framgår av den motion som\r\njag har väckt.</pre><pre>Orsaken till det är att jag anser att statsrådet i det\r\nhär ärendet antingen har fått felaktiga råd eller\r\nsjälv blivit felinformerad. Situationen är inte den\r\natt utvecklingen går i den riktningen att skälen för\r\nen sammanläggning av Lantmäteriverket och\r\nFastighetsdata ökar. Sanningen är att de minskar\r\nhela tiden. Verken utvecklar sig i olika riktningar.</pre><pre>Fastighetsdata, som från början var tänkt att kunna\r\navvecklas i mitten av 90-talet, därför att\r\nfastighetsregisterverksamheten då skulle vara\r\navslutad, har efter varje prövning kunnat\r\nkonstatera att man har utvecklat sig åt ett annat håll\r\noch skapat nya verksamhetsgrenar, deltagit i\r\nmycket konstruktivt utvecklingsarbete. I dag är det\r\n17 av Fastighetsdatas 200 anställda som sysslar med\r\nfastighetsregistrering och resten med uppgifter som\r\nlegat utanför det som konstituerade att vi en gång\r\nbildade Fastighetsdata.</pre><pre>Det finns ingen utveckling som innebär att skälen\r\nför en sammanläggning av dessa verk ökar. Den\r\nlandskapsinformation som det talas så väldigt\r\nmycket om från Lantmäteriverkets sida och även i\r\npropositionen handlar ytterst litet om att nyttiggöra\r\nsig av den fastighetsregistrering som finns på\r\nFastighetsdata. Det handlar om att dra upp\r\nriktlinjer för hur man skall dra vägar och järnvägar\r\noch liknande ting och lokalisera dem rätt.</pre><pre>Om det nu ändå skulle vara så att man för denna\r\nlandskapsinformation har stort behov av de register\r\nsom finns på Fastighetsdata, begriper jag inte\r\nvarför inte, med modern teknik, två myndigheter\r\nsom är fysiskt samlokaliserade skulle kunna föra\r\növer den information som behövs utan att slå ihop\r\ntvå verk som har helt olika utvecklingsinriktningar.</pre><pre>När det gäller Fastighetsdata ser vi bara början på\r\nen utveckling. Verksamheten kan bli\r\nutomordentligt omfattande och betydelsefull. Vi är\r\nbara i början. Nya finansieringsprinciper och annat\r\ngör att de stora fastighetsbolagen kan vilja sälja ut\r\nhela kvoter av fastigheter och behöver nya\r\ninformationer. Och Lantmäteriverket får försöka\r\natt utveckla sina verksamhetsgrenar.</pre><pre>Jag har, som Görel Thurdin väl vet, följt de här\r\nverken i tio år, och jag har tyckt att de har varit två\r\nutomordentligt bra och välskötta myndigheter. De\r\nhar försökt anpassa sig till en ny verklighet. När\r\nbyggandet har gått ner och lantmäteriet har fått litet\r\natt göra, har de försökt hitta annat att arbeta med.\r\nGenom att vi kunde ge dem pengar till att upprätta\r\nen nationalatlas har det gått att fortsätta.\r\nLantmäteriverket har legat i frontlinjen av den\r\ntekniska utvecklingen, liksom Fastighetsdata.</pre><pre>Att det är en felaktig organisation, som kommer att\r\nvara till skada både för Lantmäteriverket och för\r\nFastighetsdata, att lägga samman de här\r\nmyndigheterna, är jag alldeles övertygad om.\r\nAnnars hade jag inte motionerat i frågan.</pre><pre>Jag skall inte ta upp alla de punkter som har\r\nredovisats här, om myndighetsutövningen t.ex. Jag\r\ntycker också att det är bra att skilja på\r\nmyndighetsutövning och uppdragsverksamhet,\r\nmen vad finns det för myndighetsutövning i\r\nFastighetsdata? Myndighetsutövningen finns på\r\nLantmäteriverket och att den skall skiljas från\r\nuppdragsverksamheten kan jag gott förstå.</pre><pre>Om det är så som statsrådet säger, att man har\r\nbehov av tätare samarbete för att utveckla ny\r\nverksamhet inom ett för Lantmäteriverket och\r\nFastighetsdata gemensamt område, vore det i så fall\r\nklokt att göra det i form av ett gemensamt\r\nutvecklingsbolag. Det har visat sig, som här har\r\nsagts, att det har gått bra att utveckla verksamheten\r\npå utlandsmarknaden i form av ett särskilt bolag.\r\nMan skulle kunna skapa ett gemensamt\r\nutvecklingsbolag, om det behövs för att uppnå ökad\r\neffektivitet eller ökad service åt kunderna.</pre><pre>Jag är ganska övertygad om att hade vi haft\r\nmöjlighet till diskussioner före propositionen, hade\r\ndet gått att hitta en lösning som kunnat\r\ntillfredsställa de allra flesta.</pre><pre>Sedan vill jag bara säga till Bo G Jenevall att jag\r\ntycker att det var en snygg reträtt han gjorde från\r\nsin ståndpunkt. Jag förstår gott att trycket har varit\r\nhårt på Bo G Jenevall, och han retirerade på ett\r\nutomordentligt snyggt sätt. Men när han säger\r\nbeträffande inskrivningsmyndigheterna att vi inte\r\nkan stoppa utvecklingen, vill jag ändå ge Bo G\r\nJenevall rådet att det är klokt att ta reda på vad som\r\när utveckling eller inte. Frågan är om vi skall\r\nutveckla ett samhälle för att tillfredsställa\r\ndatasystemen eller om vi skall använda\r\ndatasystemen för att utveckla det samhälle vi vill\r\nha.</pre><pre>Anf. 76  BO G JENEVALL (nyd) replik:</pre><pre>Herr talman! Här har vi en av de få punkter där\r\nHans Gustafsson och jag har varit oeniga under\r\nåren vi har suttit tillsammans i riksdagen, om vi\r\nbortser från rent ideologiska frågor. Men vi är\r\nfaktiskt oense på den här punkten.</pre><pre>Jag har den allra största respekt för Hans\r\nGustafsson i allmänhet och naturligtvis i sådana här\r\nfrågor i synnerhet, eftersom han är gammal\r\nbostadsminister. Men det ändrar inte min\r\nståndpunkt. Det jag sade förut var inte att betrakta\r\nsom någon form av reträtt, utan det är faktiskt den\r\nuppfattning som en fördjupning i ärendet har gett\r\nmig.</pre><pre>Sedan vill jag ge Hans Gustafsson rätt på en punkt.\r\nJag är mycket dåligt insatt i det här med\r\ninskrivningsmyndigheterna, och det sade jag också\r\ni min tidigare replik. Så min uppfattning därvidlag\r\när kanske mindre välgrundad, men man måste ändå\r\ntitta på allting för att se om man kan göra det\r\nbättre. Det var min utgångspunkt när jag gick in i\r\nden debatten. Men i huvudfrågan är det min\r\nbestämda uppfattning i sak som jag har redovisat.</pre><pre>Anf. 77  HANS GUSTAFSSON (s) replik:</pre><pre>Herr talman! Jag vill gärna säga till Bo G Jenevall\r\nen sak till som har anknytning till den diskussion vi\r\nför. Bo G Jenevall gjorde gällande att\r\nFastighetsdata på den här punkten hade bedrivit en\r\nosedvanlig lobbyverksamhet.</pre><pre>Jag tror att man skall konstatera att det är\r\nmyndigheternas och verkens skyldighet att bedriva\r\nen lobbyverksamhet för att tillvarata synpunkter\r\noch intressen i de frågor de är berörda av.</pre><pre>När det gäller hur man skall fördela\r\nlobbyverksamheten vill jag säga följande: Jag har\r\nhaft en omfattande brevväxling med\r\nLantmäteriverket. Jag har blivit uppringd av\r\növerlantmätare. Jag har hört diskussioner från\r\nolika håll. Jag tror att vi kan sluta den diskussionen.</pre><pre>Myndigheterna har arbetat för det som de anser är\r\nrätt och riktigt och som gagnar både dem och\r\nsamhället. Då är de lika goda.</pre><pre>Anf. 78  BO G JENEVALL (nyd) replik:</pre><pre>Herr talman! Om Hans Gustafsson uppfattar mig\r\npå det viset måste jag ha varit otydlig. Självfallet\r\nskall de ''lobba'' för sina idéer. Det jag sade var\r\negentligen att de har varit osedvanligt duktiga i sin\r\nlobbying. Jag har inte ifrågasatt lobbyingen. Jag\r\nsade bara att de har varit väldigt duktiga.</pre><pre>Om jag går tillbaka till sakfrågan en gång till vill jag\r\nsäga att jag inte förstår varför CFD och dess arbete\r\npå något vis skulle bli sämre av att man så att säga\r\nkopplar ihop myndigheten per kabel med LMV.\r\nDet har jag svårt att inse.</pre><pre>Anf. 79  HANS GUSTAFSSON (s) replik:</pre><pre>Herr talman! Jag ber om ursäkt för att jag är litet\r\nskrovlig i rösten, men gårdagskvällen var ju avsedd\r\nför festligheter. Det hänger efter.</pre><pre>I övrigt vill jag säga att vår målsättning inte är att\r\nförsöka undersöka varför det skulle bli sämre utan\r\natt undersöka hur det kan bli bättre. Det kan inte\r\nledas i bevis att det blir bättre av att sammanlägga\r\ndessa två verk som har två olika\r\nutvecklingsinriktningar. Beröringspunkterna\r\nmellan de båda verken blir mindre och mindre, och\r\nde rör sig åt olika håll. Det är det som är skillnaden.</pre><pre>Jag kan försäkra Bo G Jenevall -- det är min\r\nbestämda övertygelse -- att det när det gäller de nya\r\nverksamhetsgrenar som Fastighetsdata har\r\nutvecklat och håller på att utveckla finns en oerhörd\r\npotential för en fortsatt utveckling. Men den\r\nutvecklingen sker ju inte i samband med den\r\nutveckling som sker i Lantmäteriverket.</pre><pre>Om det nu finns uppgifter där Lantmäteriverket\r\noch Fastighetsdata tangerar varandra tycker jag att\r\nvi skall undersöka vilka möjligheter vi har att\r\ntillgodose behovet även med självständiga\r\nmyndigheter, t.ex. genom ett gemensamt\r\nutvecklingsbolag. Det tycker jag vore konstruktivt.\r\nDet vore konstruktivt därför att man skulle få tid\r\npå sig för att göra dessa bedömningar och då också\r\nta med de övriga delar som nu inte är färdiga. Det\r\när ju det som reservanterna begär.</pre><pre>Anf. 80  Statsrådet GÖREL THURDIN (c):</pre><pre>Herr talman! Hans Gustafsson vet mycket väl att\r\njag sympatiserar med hans åsikter när det gäller\r\nplan- och byggfrågorna. Jag tror att vi har många\r\nberöringspunkter där. Men ibland har vi absolut\r\ninte samma uppfattning. Det gäller den här frågan.</pre><pre>Jag håller med om att det pågår en utveckling och\r\natt vi skall styra den utvecklingen. Jag tycker inte\r\nom uttrycken ''stoppa utvecklingen'' och ''följa med\r\nutvecklingen'', utan vi skall styra utvecklingen.</pre><pre>Om jag tittar på de två myndigheter jag som\r\nminister i Miljödepartementet har ansvar för nu ser\r\njag inte alls att utvecklingen går i helt olika\r\nriktning. Det finns vissa delar -- t.ex. de som är\r\nkopplade till bankerna och\r\npanträttsverksamheten -- som inte är\r\ndirektkopplade till lantmäteriet. Det kan jag\r\nfullständigt hålla med om. Samtidigt tror jag\r\nfaktiskt att banker och andra har ett stort behov av\r\nkartor, uppgifter om hur servitut ligger och\r\ninformation som är geografiskt kopplad för att\r\nkunna se hur grunderna för belåning ter sig.</pre><pre>Det är inte bara nuvarande användare som kommer\r\natt ha intresse av fastighetsinformation och\r\nlandskapsinformation. Vi kommer t.ex. att\r\nmiljömärka byggnader. Miljömärkning av\r\nbyggnader kan man inte enbart göra utifrån själva\r\nbyggnaden, utan man måste också koppla den till\r\nlandskapet och till lokaliseringsfrågan. Då kommer\r\nbyggare, försäkringsbolag och andra att bli\r\nintresserade av denna miljömärkning.</pre><pre>CFD är naturligtvis beroende av den information\r\nsom ges till dem för att knappas in i registren.</pre><pre>Jag ser dessa beröringspunkter direkt.\r\nVerksamheterna har inte olika\r\nutvecklingsinriktning -- då skulle miljöfrågorna inte\r\nha någon betydelse för framtiden -- utan de går mot\r\nvarandra i detta avseende. Därför vidhåller jag att\r\npropositionen och förslaget i den syftar till en god\r\nframtidsutveckling och kommer att stimulera den\r\npå bästa möjliga sätt.</pre><pre>Anf. 81  HANS GUSTAFSSON (s) replik:</pre><pre>Herr talman! Jag vet av erfarenhet att mina utsikter\r\natt övertyga statsrådet om att återkalla sin\r\nproposition eller att få regeringspartierna att rösta\r\npå den reservation som jag närmast företräder i\r\ndetta sammanhang inte är särskilt stora. Mot den\r\nbakgrunden finns det kanske ingen anledning att ta\r\nupp ytterligare av kammarens tid.</pre><pre>Jag vill ändå säga att jag tycker att det är intressant\r\natt med Görel Thurdin få diskutera en sakfråga som\r\nur kammarens synvinkel kan ses som ganska\r\nbetydelselös, men som ändå har ganska betydande\r\nåterverkningar i samhället i sin helhet. Det vet vi\r\nbåda.</pre><pre>Även om beröringspunkterna mellan lantmäteriet\r\noch Fastighetsdata inte är så stora som görs\r\ngällande i den allmänna debatten och i\r\npropositionen skall man naturligtvis ta till vara de\r\nsamordningsfördelar som kan föreligga. Men det är\r\ninget skäl att slå ihop två myndigheter. Det är två\r\nmyndigheter som båda använder sig av den\r\nmodernaste teknik och som vi fysiskt har\r\nsamlokaliserat intill varandra i Gävle. Det vore\r\nväldigt konstigt om de inte skulle kunna utveckla\r\nett samarbete utan att slås ihop som myndigheter.</pre><pre>Jag är ingen anhängare av uppfattningen att stora\r\nmyndigheter är bra i sig, Görel Thurdin.\r\nLantmäteriverket hade på min tid 2 400 anställda.\r\nJag vet inte hur många det är i dag. Fastighetsdata\r\nhar 200 anställda. Det är två myndigheter som kan\r\nfungera var för sig på ett tillfredsställande sätt. Vi\r\nkommer inte att vinna någonting på att föra ihop\r\nmyndigheterna. Det kommer tvärtom att skada.</pre><pre>Bankerna har sagt att de kommer att ta över\r\nverksamheten själva. Då kan man i diskussionen\r\nsäga följande: Låt dem göra det! Det spelar ingen\r\nroll.</pre><pre>Men det spelar en betydande roll. Det är viktigt att\r\nen sådan verksamhet som den som nu växer fram\r\nmer och mer bl.a. med hänsyn till finanskriser sker\r\ni anknytning till en myndighet, så att den utländska\r\nkapitalmarknaden får tillräckligt förtroende för\r\nverksamheten.</pre><pre>Jag tycker därför att det inte borde har varit svårt\r\nför regeringspartierna att gå med på att ge den tid\r\nsom behövs för att diskutera ytterligare och få fram\r\nen bra lösning. Det är det reservationen innebär.</pre><pre>Anf. 82  Statsrådet GÖREL THURDIN (c):t</pre><pre>Herr talman! Jag skall säga Hans Gustafsson att om\r\njag hade blivit övertygad om att jag måste dra\r\ntillbaks propositionen därför att det var ett dåligt\r\nförslag hade jag gjort det. Jag vet inte om jag som\r\nkvinna därvidlag har mindre prestigetänkande än\r\nnågon annan, men jag säger att jag hade gjort det.</pre><pre>Men jag har över huvud taget inte blivit övertygad\r\nom det. Vi har diametralt motsatta ståndpunkter i\r\ndenna fråga. Jag anser att jag i dag, utifrån att jag\r\nfinns i Miljödepartementet och har sett den starka\r\nkopplingen mellan miljöfrågorna och de här två\r\nmyndigheternas uppgifter i samhället, har den\r\ninformation och den erfarenhet som krävs. Det är\r\ndärför jag är så bestämd och driver\r\nargumentationen kring frågan så starkt, vilket\r\npåpekades här tidigare.</pre><pre>Jag är inte orolig för vad som skall hända efter ett\r\nbeslut här i kammaren. Jag är fast övertygad om att\r\nvi då också kommer att kunna visa att det var en bra\r\nåtgärd för kommande utveckling.</pre><pre>Anf. 83  HANS GUSTAFSSON (s) replik:</pre><pre>Herr talman! Jag är alldeles övertygad om att Görel\r\nThurdin skulle dra tillbaka propositionen om hon\r\nblev övertygad om att den var fel. Det jag menade\r\nvar att det är nästan orimligt att begära att jag på\r\nsex minuter skulle kunna övertyga Görel Thurdin\r\nom att den proposition som hon har arbetat med i\r\nmånga månader verkligen är felaktig.</pre><pre>Om jag finge den tid som vi begär i reservationen\r\när det möjligt att jag åtminstone skulle ha en chans\r\natt göra det. Görel Thurdin vet att jag har\r\nintresserat mig för dessa verk. Mina informationer\r\nsäger mig motsatsen på denna punkt. Vi gör en\r\ndumhet som är onödig och som icke kommer att\r\ngagna någonting, utan kommer att skada.</pre><pre>Lantmäteriverket är en tillräckligt stor myndighet\r\nför att ha fullt upp med att utveckla sin egen\r\nverksamhet. Det är inte orimligt att det gör som\r\nLeif Bergdahl sade. Avstyckningskostnaderna och\r\nlantmäterikostnaderna börjar bli utomordentligt\r\noroande. Lantmäteriverket borde ägna stort\r\nengagemang och intresse åt att studera hur man\r\nskall kunna sänka kostnaderna för dem som skall\r\nbygga och avstycka en tomt.</pre><pre>Lantmäteriverket har gjort ett mycket gott arbete.\r\nJag har inget klagomål. Men det finns problem.\r\nSkulle Leif Bergdahl uppe i sina hemtrakter betala\r\nvad det kostar, förmodar jag att det skulle kosta\r\n50 000 kr och inte 13 000 kr. Vi har ett\r\nutjämningssystem här i landet. Det finns\r\narbetsuppgifter, och det finns möjligheter att\r\nsamarbeta på olika punkter om man vill det.</pre><pre>Görel Thurdin säger att vi har diametralt olika\r\nuppfattningar i den här frågan. På en punkt har jag\r\nkonstaterat att vi har en gemensam uppfattning.\r\nGörel Thurdin sade i ett tidigare inlägg att detta\r\ninte var det slutliga avförandet av propositionen.\r\nDen uppfattningen delar jag. Vi kommer säkert att\r\nfå anledning att återkomma till denna proposition.</pre><pre>Anf. 84  Statsrådet GÖREL THURDIN (c):</pre><pre>Herr talman! Det jag tidigare sade var kopplat till\r\ndiskussionen om inskrivningsmyndigheterna. Den\r\ndiskussionen är inte avförd i och med\r\npropositionen.</pre><pre>Det är absolut nödvändigt att agera när man ser att\r\nman behöver foga samman två organisationer för\r\natt verkligen få en stryka i den utveckling som\r\nbehövs för att tillgodose krav på miljöområdet och\r\nen vettig samhällsplanering. Jag känner att detta är\r\ndet enda rätta.</pre><pre>Hans Gustafsson säger att Lantmäteriverket är en\r\nstor och tung myndighet och att det kan finnas\r\nuppdrag som kan kosta mycket pengar för en\r\nmedborgare. Vi skall minska myndighetsdelens\r\nomfattning. Vi skall bryta ut affärsverksamhet ur\r\ndenna myndighet, och den blir då smidigare. Då\r\nkan man också från båda håll ta itu med\r\nutvecklingen, och då kanske också priserna\r\npåverkas ute i samhället.</pre><pre>Anf. 85  GULLAN LINDBLAD (m):</pre><pre>Herr talman! Det går långsamt fram, men det går\r\nändå fram! Det skulle kunna vara mitt lilla betyg på\r\npropositionens och utskottets avsikter när det\r\ngäller att skilja myndighetsutövning från\r\nuppdragsverksamhet.</pre><pre>Tillsammans med Göthe Knutson\r\nuppmärksammade jag vid förra riksmötet\r\nriksdagen på att Lantmäteriverket konkurrerar på\r\nicke neutrala villkor med fria små företag i samma\r\nbransch. Flera av talarna har här tidigare uttalat att\r\nman borde skilja mer mellan myndighetsutövning\r\noch uppdrags- och konsultverksamhet.</pre><pre>Vi hade i vårt hemlän fått rapporter om att företag\r\nhade stora svårigheter därför att en statlig\r\nmyndighet i konkurrenssyfte tillämpade\r\nunderprissättning gentemot privata företag. Vi\r\nansåg att det inte kunde vara rimligt. Vid detta\r\ntillfälle avslogs motionen med hänvisning till att en\r\nutredning såg på dessa frågor.</pre><pre>Nu föreligger en proposition och ett\r\nutskottsbetänkande. Man har nått en bit, men man\r\nhar icke nått ända fram. Det föreslås en begränsad\r\nbolagisering. Uppdragsverksamheten -- som består\r\nav mätningar, kartor och fastighetsvärderingar --\r\nskall t.ex. inte bolagiseras.</pre><pre>Jag tycker att detta är förvånande. Regeringen har\r\ni olika sammahang fastslagit att konkurrensutsatt\r\nverksamhet inte bör bedrivas i myndighetsform och\r\ninte av staten. Bland remissinstanserna rådde en\r\nmycket stor uppslutning kring tanken att en klar\r\norganisatorisk uppdelning mellan dessa olika\r\nuppgifter skulle ske inom lantmäteriets område.</pre><pre>De skäl som har anförts för att inte göra detta fullt\r\nut är bl.a att erfarenheterna av den föreslagna\r\nbolagiseringen först bör avvaktas. Man har bl.a.\r\nframfört att lantmäteriet saknar affärsmognad,\r\ntrots att verksamheten omsätter ca 400 miljoner\r\nkronor per år.</pre><pre>Utskottet har nu snällt ställt upp bakom\r\npropositionen, som sedvanligt är. Såvitt jag förstår\r\nsker det vad gäller den här delen i stor enighet.\r\nUtskottet säger bl.a. att ytterligare erfarenheter nu\r\nkan vinnas av den förordade reformen. Man menar\r\natt bolagiseringen bör genomföras etappvis, där\r\nden första etappen genomförs den 1 juni 1995, och\r\ndärefter vill man vänta och se.</pre><pre>Herr talman! Det är tyvärr mycket stora bekymmer\r\nför en del företag i denna bransch. Det finns företag\r\ni mitt eget hemlän som bönar för sitt liv, eftersom\r\nde av ett offentligt organ är utsatta för fullständig\r\ndumping av priserna. Det har med skattemedel\r\nbakom sig naturligtvis möjlighet att dumpa priserna\r\nmed 50--70 % mot 1990 års prisnivå. Den privata\r\nverksamheten på detta område tycks vara nästan\r\nomöjlig att bedriva. Det gäller inte bara Värmland,\r\nutan det gäller i Sverige i övrigt.</pre><pre>Vi är nu en bit på väg. Men medan gräset gror kan\r\ntyvärr kon dö. Vad jag vill med detta mitt\r\nanförande är icke att yrka på något särskilt\r\nsäryrkande. Jag vill att mitt anförande skall vara ett\r\nlitet utropstecken. Dra inte detta ärende i\r\nlångbäck, utan försök att sätta det hela i sjön\r\nmycket snabbt! Om det inte sker kommer mängder\r\nav företag i denna bransch att dö.</pre><pre>Anf. 86  LEIF BERGDAHL (nyd):</pre><pre>Herr talman! Jag tycker att detta var ett\r\nutomordentligt viktigt inlägg. Det som här\r\nframkommer är att man med skattemedel skulle\r\nsubventionera Lantmäteriverket att konkurrera ut\r\nprivata företagare. Så är inte fallet, enligt vad jag\r\nvet.</pre><pre>De som betalar för dessa tjänster betalar inte\r\nskatter, utan de betalar avgifter. Det skulle vara\r\nanledningen till att avstyckningskostnaderna på\r\n12 000 kr, som är samma i hela riket, är så höga. Vi\r\nsubventionerar alltså med våra\r\navstyckningskostnader den verksamhet\r\nLantmäteriverket bedriver och som konkurrerar ut\r\nprivata företagare.</pre><pre>Jag tycker att detta är en mycket allvarlig fråga.\r\nStatsrådet bör ta itu med detta med en gång,\r\nundersöka om det går till på det här viset och\r\nklarlägga det hela.</pre><pre>Anf. 87  GULLAN LINDBLAD (m) replik:</pre><pre>Herr talman! Oavsett om det är skatter eller\r\navgifter än det ändå fråga om en offentlig\r\nverksamhet som i grunden är delvis finansierad\r\nmed skatter. Det kan göra detsamma. Det viktiga\r\när att en verksamhet som bedrivs i offentlig regi inte\r\nskall ta död på fria små företag. Här blir det väl\r\nkonkursförvaltarna som får skörda lagrarna.</pre><pre>Anf. 88  LEIF BERGDAHL (nyd):</pre><pre>Herr talman! Också detta är ett viktigt påpekande.\r\nMen det är faktiskt skillnad mellan skatter och\r\navigifter. Skatter drabbar oss alla mer eller mindre\r\nlika. Men avgifter får de stackare som råkar\r\navstycka ett visst år stå för. Det tycker jag är ännu\r\nmycket värre. Det är avgifterna som får finansiera\r\ndetta.</pre><pre>Anf. 89  Statsrådet GÖREL THURDIN (c):</pre><pre>Herr talman! Jag går i replik kring dessa frågor\r\ndärför att Lantmäteriverket har många viktiga\r\nansvarsområden. Dit hör t.ex. kartverksamheten.</pre><pre>Personligen har jag den uppfattningen att det finns\r\nen grundläggande bit i kartverksamheten där det är\r\nett samhällsansvar att garantera att informationen\r\när riktig. Riksrevisionsverket och Statskontoret\r\ntyckte inte att det var lämpligt att genomföra den\r\nhär förändringen när det gäller kartverksamheten\r\nän. Jag tror att det är mycket viktigt att se till att\r\nden görs på rätt sätt. Man får inte skapa ett sämre\r\nförtroende för den information som ges via kartor.\r\nDet finns ju vissa kartor där ansvaret ändå måste\r\nligga hos en myndighet.</pre><pre>Det finns en viss erfarenhet av bolagiseringar. Om\r\nde genomförs för snabbt hinner man inte ta tag i\r\nfrågorna på rätt sätt och se hur bolagiseringen skall\r\ngenomföras. Det är inte alltid det är experter på\r\nbolagisering som handhar dessa frågor. Därför\r\ntycker jag att förslaget om den försiktiga\r\nbolagiseringen kopplat till den här verksamheten är\r\nväl avvägt. Det möjliggör att man tänker efter\r\nmedan man förändrar verksamheten och tar det\r\nstegvis. Då undviker man att det skapas fler\r\nkonflikter om vad som är myndighetsverksamhet\r\noch inte. Det är därför som vi har gjort detta.</pre><pre>Anf. 90  GULLAN LINDBLAD (m):</pre><pre>Herr talman! Jag skall inte förlänga debatten. Jag\r\ntalar här endast som motionär. Jag tycker att den\r\nhär frågan är mycket viktig. Jag har förstått att flera\r\nav talarna har varit inne på detta.</pre><pre>Det gäller att skilja dessa verksamheter åt vare sig\r\ndet är bolag eller ej. Min bön är: Tänk inte efter för\r\nlänge! Då har vi snart inte någon som helst privat\r\nverksamhet på det här området utan det blir\r\noffentlig verksamhet av allting.</pre><pre>Anf. 91  LEIF BERGDAHL (nyd):</pre><pre>Herr talman! Jag ger mig in i detta eftersom det\r\nhandlar om kostnadsaspekten. Gullan Lindblad är\r\nmin f.d. utskottsordförande. Jag har\r\nutomordentligt stort förtroende för henne och\r\nhennes uppgifter. Jag utgår ifrån att de är sanna.</pre><pre>Kände statsrådet till att man med avgifter på\r\navstyckningar och liknande subventionerar den\r\növriga verksamheten? Kände statsrådet till det som\r\nGullan Lindblad framförde här? Om så är fallet,\r\nvilka åtgärder tänker statsrådet vidta?</pre><pre>Anf. 92  Statsrådet GÖREL THURDIN (c):</pre><pre>Herr talman! Huruvida man subventionerar eller\r\ninte kan kanske diskuteras på många områden\r\ninom myndighetssektorerna.</pre><pre>Jag tycker att det är väsentligt att vi ser till att de\r\navgifter man tar ut är relevanta till det uppdrag som\r\nman utför. Det är naturligtvis nödvändigt att, där\r\ndet är möjligt, utskilja en affärsverksamhet för att\r\nöka konkurrensen på ett område för att få en bra\r\nprissättning. Det exempel som Leif Bergdahl tar\r\nupp är sådant som är med i översynen när man\r\nockså skall utveckla verksamheten.</pre><pre>Överläggningen var härmed avslutad.</pre><pre>(Beslut skulle fattas efter 13 §.)</pre><pre>10 §  Uppskov med behandlingen av vissa\r\närenden</pre><pre>Föredrogs</pre><pre>bostadsutskottets betänkande</pre><pre>1993/94:BoU22 Uppskov med behandlingen av\r\nvissa ärenden.</pre><pre>Anf. 93  BO G JENEVALL (nyd):</pre><pre>Herr talman! Det är kanske något ovanligt att man\r\ngår upp i debatt i ett sådant här ärende. Jag gör det\r\nav den enkla anledningen att jag gärna vill få en\r\nliten fokusering i protokollet på en av de motioner\r\nsom nu förs över till nästa riksmöte. Det gäller\r\nmotion Bo523 som handlar om Torne träsk och\r\nTorne älv.</pre><pre>Vattenkraften är ju den billigaste och renaste\r\nformen av elkraftgenerering varför dessa resurser i\r\nförsta hand bör utnyttjas för en utökning av den\r\ntotala elkraftsresursen. Det är en paradox att\r\nsamtidigt som vattenkraften är det mest\r\nmiljövänliga alternativet är det just miljöskäl som\r\nstoppar dess vidare utbyggnad.</pre><pre>Vattenmagasinen i norra delen av landet, där de\r\nflesta finns, ligger mycket högt i förhållande till\r\nvattnet på andra sidan Skandinavien, nämligen i\r\nNorge. Vattenmagasinen är huvudsakligen belägna\r\ni fjällområdena. Om vi betraktar den typografiska\r\nkartan över Sverige och Norge finner vi på ett\r\nflertal ställen att avståndet mellan vattenförråd och\r\nde norska fjordarna bara varierar mellan 10--25 km\r\nmed fallhöjder på ända upp till 600 m.</pre><pre>I den här motionen säger jag att man faktiskt skulle\r\nkunna utnyttja vattenresurserna i Torne träsk utan\r\natt på något vis påverka älven som sådan. Det är\r\nlitet grand att både äta upp kakan och ha den kvar.\r\nJag vill verkligen ''stressa'' för att man tittar\r\nnoggrant på detta.</pre><pre>Man började ju göra detta redan 1959--1961 i den\r\nnordiska vattenkraftkommittén. Där finns det ett\r\nstycke om det här. Jag har med glädje studerat det\r\nmaterialet. Man talade positivt om det redan då,\r\nmen ingenting har hänt under den här tiden. Vi har\r\nju en energidebatt som kommer att bli allt livligare\r\nmed hänsyn till kärnkraften och om vi skall kunna\r\nutnyttja mer av våra vattenresurser. Det finns stora\r\nmöjligheter här. Jag hoppas att departementet\r\ntittar ordentligt på detta. Vi skulle kunna utvinna\r\nen betydande kraft utan att störa våra\r\nmiljöintressen. Det vore något att ta vara på.</pre><pre>Samtidigt vill jag utnyttja tillfället att framhålla att\r\njag tycker att bostadsutskottet är ett osedvanligt\r\ntrevligt utskott. Jag har haft förmånen att få delta i\r\nnågra olika utskott, men jag tycker faktiskt att\r\nbostadsutskottet är det trevligaste. Jag har fått\r\nmöjligheten att arbeta med sådana giganter som\r\nLars Werner och Oskar Lindkvist samt inte att\r\nförglömma vår ''bostadsminister'' Agne Hansson.\r\nJag tycker att han sköter sitt uppdrag på ett bra sätt.\r\nDessutom är det roligt att vår tidigare\r\nbostadsminister under så många år Hans\r\nGustafsson har deltagit i debatten i dag. Jag har\r\npersonligen haft ett alldeles utmärkt samarbete\r\nmed honom.</pre><pre>Herr talman! Jag har inget yrkande i det här\r\närendet.</pre><pre>Anf. 94  AGNE HANSSON (c):</pre><pre>Herr talman! Eftersom de här frågorna kommer\r\nupp till sakbehandling så småningom och ingen har\r\nyrkat på något annat kommer jag inte att gå in i\r\nsakfrågorna.</pre><pre>Jag skall ansluta mig till den del som Bo G Jenevall\r\ntog upp sist. Jag gläder mig naturligtvis åt Bo G\r\nJenevalls omdöme om vårt arbete i utskottet. Bo G\r\nJenevall har positivt bidragit till att skapa det\r\narbetsklimat som vi har i utskottet.</pre><pre>Herr talman! Detta är den sista sammanhållna\r\nbehandlingen av bostadsutskottsärenden under den\r\nhär mandatperioden. Det innebär också att det är\r\nsista gången som några av utskottets ledamöter\r\nfinns här i kammaren och har deltagit i en\r\nbostadspolitisk debatt eftersom de på egen begäran\r\nlämnar riksdagen i och med att den här\r\nmandatperioden är slut.</pre><pre>Många av er har lagt ner ett mångårigt arbete. Ni\r\nhar alla gjort gedigna insatser i utskottsarbetet. Jag\r\nvill gärna ta tillfället i akt att få fört till kammarens\r\nprotokoll ett tack till er alla för de intressanta\r\ndebatter som vi har haft i kammaren om de\r\nbostadspolitiska frågorna och för det konstruktiva\r\nsätt på vilket ni har medverkat i utskottet i arbetet\r\nmed att ta fram ärendena hit till kammaren.</pre><pre>Utskottets vice ordförande Oskar Lindkvist avgår\r\nefter att ha arbetat med de bostadspolitiska\r\nfrågorna i denna kammare i 27 år i en följd. Han\r\nbörjade långt före det att bostadsutskottet tillkom\r\n1971. Självfallet har vi olika uppfattningar i\r\nsakfrågorna i de olika partierna i utskottet. Inte\r\nminst genom Oskar Lindkvists pedagogiska\r\nförmåga har skillnaderna gjorts mycket tydliga, och\r\ndet har varit till fördel.</pre><pre>Oavsett inställning i sakfrågorna har Oskar\r\nLindkvists insatser präglats av stor integritet och en\r\nvilja att skapa ett gott arbetsklimat, som har varit\r\nkonstruktivt och till fördel för de bostadspolitiska\r\nsakfrågorna här i landet. Exempelvis är Oskar\r\nLindkvist en av arkitekterna bakom PBL, som vi\r\ndiskuterade alldeles nyss.</pre><pre>Jag vill tacka Oskar Lindkvist för den prägel han\r\nhar satt på arbetet i utskottet. Jag vill tacka för\r\ninlevelse och engagemang, särskilt engagemanget\r\nför de bostadssociala inslagen.</pre><pre>Lars Werner hade tidigare i debatten bekymmer\r\nom mig och Centern i sitt sista inlägg i denna\r\nkammare. Det är naturligtvis en ära för min ringa\r\nperson och för Centern att från en så erfaren\r\npolitiker få en så varm omtanke i denna sista\r\ndebatt. Jag vet inte om travesteringen av Hasse\r\nAlfredson, att man skall släppa loss Centern denna\r\nsommar, följer av erfarenheter från det egna\r\npartiledararbetet. Jag har inte känt mig särskilt\r\nfången i utskottet i dessa sammanhang. Det finns\r\nalltid säkerhetsventiler att använda. Det har jag\r\ngjort också. Det har gett resultat ibland, och det\r\nkan vara effektivt.</pre><pre>Lars Werners återkomst till bostadsutskottet har\r\nockså bidragit till att minska känslan av\r\nfångenskap. Jag gav även Lars Werner chans att\r\nmedverka i frigjordheten när det gällde PBL-\r\närendet. Jag fick dock inte fullt gehör. Centern har\r\nfrihet som ideologisk grund. Det kan vara\r\nintressant att vi är ense om inriktningen just nu.</pre><pre>Lars Werners omtanke om Centern är också ett\r\nexempel på de personliga drag som vi i utskottet har\r\nuppfattat hos honom, som har bidragit till en\r\natmosfär av mänsklighet och omtanke. Det har\r\nvarit en förmån att få arbeta tillsammans med Lars\r\nWerner denna tid. Jag vill tacka för det. Hans\r\nerfarenhet är känd. Vi har varit imponerade i\r\nutskottet av det engagemang och inlevelse som han\r\nhar gått in i sakfrågorna med, efter att ha jobbat\r\nsom partiledare.</pre><pre>Ett tack till Oskar Lindkvist, Lars Werner, Magnus\r\nPersson, Bertil Danielsson och Birger Andersson,\r\nsom nu avgår, för det sätt på vilket ni har medverkat\r\ni utskottets arbete. Det har varit ett privilegium att\r\nvara ordförande i detta utskott, med den anda som\r\npräglat utskottsarbetet. Det är till stor del er\r\nförtjänst.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>11 §  Jugoslavientribunalen</pre><pre>Föredrogs</pre><pre>justitieutskottets betänkande</pre><pre>1993/94:JuU29 Jugoslavientribunalen (prop.\r\n1993/94:142).</pre><pre>Anf. 95  BERITH ERIKSSON (v):</pre><pre>Herr talman! Det är nu litet över ett år sedan FN\r\ninrättade den s.k. Jugoslavientribunalen.\r\nInrättandet var inte i första hand en juridisk utan\r\nen politisk åtgärd. Jugoslavientribunalen inrättades\r\nmed ett klart politiskt syfte, som preciseras i\r\nsäkerhetsrådets resolution 827: att sätta stopp för\r\nfortsatta folkrättsbrott, att lagföra dem som begått\r\nsådana brott och därmed bidra till att återupprätta\r\noch bibehålla fred.</pre><pre>Vänsterpartiet stöder helhjärtat upprättandet av\r\ndenna tribunal. Vi har med oro följt de olika\r\nturerna med den avhoppade åklagaren och\r\nbristerna och oklarheterna runt finansieringen. Vi\r\nkänner även en otillfredsställelse över att\r\ntribunalens arbete med förundersökningar och åtal\r\nhar skjutits fram i tiden.</pre><pre>Med inrättandet av denna tribunal är det första\r\ngången sedan krigsförbrytarrättegångarna efter\r\nandra världskriget som det internationella\r\nsamfundet utkräver ansvar för folkrättsbrott enligt\r\n1949 års Genèvekonvention.</pre><pre>Den bistra sanningen är ju att det även under\r\nmellantiden, efter krigsdomstolarna efter andra\r\nvärldskriget och fram till i dag, har begåtts brott\r\nmot folkrättslagarna som även de borde\r\nuppmärksammas och åtgärdas. Jag vill nämna\r\nSaddam Husseins försök till folkmord på den\r\nkurdiska och shiamuslimska befolkningen. Om vi\r\nser på vad som händer i dag, vid sidan av f.d.\r\nJugoslavien, kan nämnas som exempel Turkiets\r\növergrepp på den civila kurdiska och assyriska\r\nbefolkningen.</pre><pre>Det som föranledde den motion som jag yrkar bifall\r\ntill är den oklarhet som råder om hur länge\r\ntribunalen skall verka. I propositionen och\r\nbetänkandet sägs på denna punkt att när målet att\r\nåterställa och bevara fred och säkerhet i f.d.\r\nJugoslavien har uppnåtts, torde det inte finnas\r\nnågon grund för att bibehålla tribunalen. Vi tycker\r\natt det är en svaghet i skrivningarna.</pre><pre>Att lägga ner tribunalen så fort vapnen har tystnat\r\nanser vi vara förödande. Krigsförbrytare är väl\r\nkrigsförbrytare även när kriget har upphört. Det\r\nvore ungefär detsamma som att låta en mördare\r\nsom har mördat tio personer slippa straff om han\r\nlovar att inte mörda den elfte. Ett sådant förfarande\r\nskulle ytterligare urholka folkrätten och folkrättens\r\nlagar, och det i en tid då folkrätten behöver stärkas.\r\nSignalen till världens diktatorer borde vara att\r\nvärldssamfundet inte accepterar etnisk rensning.</pre><pre>I vår motion vill vi att Sverige i FN skall verka för\r\natt det klart uttrycks att tribunalen skall fortsätta att\r\nverka även efter det att kriget är slut, alltså fram till\r\ndess att de anklagade har lagförts.</pre><pre>Herr talman! Jag yrkar bifall till motion Ju31.</pre><pre>Anf. 96  LENNART ROHDIN (fp):</pre><pre>Herr talman! Det är ingen stor dag för Sveriges\r\nriksdag, när vi i dag skall ta ställning till frågan om\r\nen krigsförbrytartribunal för kriget i det forna\r\nJugoslavien. Det är ett rent expeditionsärende, och\r\ningen hade väntat sig någon debatt. Jag kommer\r\ninte heller att gå emot förslaget, men jag kan\r\nabsolut inte känna någon stolthet över det\r\nkommande beslutet.</pre><pre>Den 22 maj var det två år sedan republiken\r\nBosnien-Hercegovina invaldes i Förenta\r\nNationerna och uppnådde fullt folkrättsligt\r\ninternationellt erkännande. Därmed hade\r\nomvärlden utsträckt det skydd som FN-stadgan\r\nerbjuder också till folken i Bosnien. Då hade den\r\nserb-nationalistiska våldtäkten på Bosnien pågått i\r\nen och en halv månad, och världen var förstummad.</pre><pre>Sedan dess har folkmordet i Bosnien fortgått i\r\nytterligare två år. Ett folkmord sker i Europas mitt,\r\nmindre än fem år efter Berlinmurens fall och\r\nfrihetens timma för hela Europa. Mer än 200 000\r\nbarn, kvinnor och män har mördats. Många fler har\r\nskändats, misshandlats och torterats. Mer än 3\r\nmiljoner människor har fördrivits från sina hem.</pre><pre>Herr talman! Med folkmordet i Bosnien har en\r\nmyt, som den fria demokratiska världen levt på\r\nsedan andra världskriget, krossats. Det var en lögn\r\nredan då att den demokratiska världen inte kunde\r\nförhindra förintelsen i Hitlers utrotningsläger,\r\ndärför att den inget visste -- den myten är nu\r\nkrossad.</pre><pre>I mer än två år har vi alla dagligen via TV-rutan i\r\nvåra vardagsrum kunnat följa det fasansfulla. Och\r\nvi, den fria världen, har låtit det ske. Vi vet allt, vi\r\nser allt, men vi har inte ingripit. Först efter 22\r\nmånader, när CNN:s TV-bilder från massakern på\r\nSarajevos marknadstorg upprörde TV-tittarna runt\r\nom i världen, ingrep FN och Europa genom att\r\nställa ultimatum till bödlarna på kullarna runt\r\nSarajevo.</pre><pre>Det är ett ingripande som har full täckning i FN-\r\nstadgan. Ingripandet vore dessutom en logisk följd\r\nav alla de enhälligt antagna resolutionerna i FN:s\r\nsäkerhetsråd under mer än två år. Inget veto har\r\nhindrat FN från att leva upp till sin stadga och till\r\nsina åtaganden. Det är demokratiernas oförmåga\r\natt sätta stopp för det brutala, hänsynslösa våldet\r\nsom varit enda skälet.</pre><pre>Herr talman! Nu reses nya murar i Europas mitt --\r\nmurar i Sarajevo och i Bosnien. Murar reses av\r\nMilosevic och hans handgångna bödlar Karadzic\r\noch Mladic. Murar reses under benäget bistånd av\r\nJohn Major, François Mitterrand och deras\r\nkolleger i regeringskanslierna i Europas\r\nhuvudstäder.</pre><pre>Efter murens fall förklarade den amerikanske\r\npolitologen Francis Fukuyama att historien var\r\ndöd. Nu hade freden och friheten segrat slutgiltigt.\r\nDe gångna tre årens krig i det forna Jugoslavien har\r\nvisat att de politiska ledarna i den fria världen helt\r\nsaknat idé om och vilja och förmåga att leva upp till\r\nden dröm, som föddes vid Berlinmuren i oktober\r\n1989.</pre><pre>Kommunismens fall blev inte historiens död. Det\r\nblev historiens återkomst med allt det\r\nfruktansvärda, som också är en del av det\r\neuropeiska historiearvet. Upplysning och\r\nhumanism är inte mer betecknande för vårt\r\ngemensamma europeiska historie- och kulturarv än\r\nkorståg, kolonialism och förintelse.</pre><pre>Herr talman! För att markera sin avsky inför det\r\nsom sker har FN beslutat inrätta en\r\nkrigsförbrytartribunal. Det är den vi nu skall\r\ntillskynda.</pre><pre>När kriget en gång är slut, skall FN och de\r\neuropeiska staterna ställa slaktarna från\r\navrättnings- och våldtäktsplatserna i Bosniens\r\nstäder, byar och landsbygd till ansvar inför FN-\r\ntribunalen i Haag. Så tvår omvärlden och dess\r\nledare sina händer inför historien, så att de kan\r\nfortsätta med sina högtidstal om fred, frihet,\r\ndemokrati och mänskliga rättigheter.</pre><pre>Samtidigt förhandlar FN:s och EU:s företrädare\r\nunder sedvanliga diplomatiska former i eleganta\r\nhotell- och konferensrum med de ytterst ansvariga,\r\nde som uppviglat, hetsat och försörjt de enkla\r\nmördarna ute på fältet. Omvärlden trycker på\r\nledarna för det våldtagna Bosnien att kompromissa\r\nmed folkmordets ytterst ansvariga i Belgrad och\r\nZagreb, Pale och Mostar. Som vår tids främste\r\neuropeiska statsman, den tjeckiske presidenten\r\nVaclav Havel, så tydligt visat upplever vi återigen\r\nett München 1938 -- och demokratierna spelar åter\r\nmed.</pre><pre>Krigsförbrytartribunalen är bara ett alibi för\r\ndemokratiernas ovilja och oförmåga att värna\r\nfriheten och demokratin när den hotas på allvar.\r\nSom Wilhelm Agrell visade i en artikel i Dagens\r\nnyheter för en vecka sedan har tribunalen knappast\r\nkommit i gång, ett år efter det att den startade.\r\nOmvärlden har inte förmått att presentera mer än\r\nen bråkdel av de finansiella resurser som krävs för\r\natt tribunalen skall kunna verka. Det är ju knappast\r\nheller avsikten. Den skall gå till historiens arkiv\r\nsom det stycke papper, den är avfattad på i\r\nsäkerhetsrådets resolutioner.</pre><pre>Herr talman! Så länge inte Milosevic och Tudjman,\r\noch deras hantlangare Karadzic, Boban och Mladic\r\när huvudåtalade, blir FN-tribunalen en fars. Det\r\nblir en av de svartaste i vår historia. Och varför\r\nskulle inte John Major, François Mitterrand och\r\nandra europeiska ledare höras som de\r\nmedbrottslingar historien aldrig får glömma att de\r\nvarit?</pre><pre>Anf. 97  BIRGIT HENRIKSSON (m):</pre><pre>Herr talman! Berith Eriksson inledde sitt\r\nanförande med att säga att hon med stor oro följt\r\nden utvecklingen att arbetet med att komma i gång\r\nmed tribunalen har skjutits fram i tiden. Den oron\r\ndelar vi nog litet till mans. Som Berith Eriksson så\r\nriktigt påpekade är det första gången efter andra\r\nvärldskriget som man från FN-håll och i alla våra\r\ndemokratier har lyckats ena sig om att inrätta något\r\nså unikt som en tribunal. Det är något vi inte har\r\nhaft sedan andra världskrigets slut.</pre><pre>Berith Eriksson talar också om att det är så oklart\r\nhur länge denna tribunal skall verka. I det\r\navseendet delar jag inte hennes farhågor. Jag tycker\r\natt det framgår mycket klart av justitieutskottets\r\nbetänkande att verksamheten skall fortsätta tills\r\nman har dragit krigsförbrytarna inför rätta.</pre><pre>Berith Eriksson vet också att när en tribunal är\r\navslutad så återstår ändå de civilrättsliga\r\nförhållandena. Jag vill erinra Berith Eriksson om\r\nalla de domar som under en lång följd av år har\r\nfallit runt om i världen långt efter andra\r\nvärldskriget. Det har då gällt krigsförbrytare som\r\nhar dragits inför domstol. Det unika med\r\ntribunalen är att den vill väcka till tanke och få\r\nstopp för etnisk rensning, systematiska våldtäkter,\r\ntortyr och grymheter som begås i det forna\r\nJugoslavien.</pre><pre>Herr talman! Jag yrkar bifall till utskottets\r\nhemställan i dess helhet och avslag på\r\nmotionsyrkandet.</pre><pre>Lennart Rohdin säger att han inte känner någon\r\nstolthet över hur man har handskats med denna\r\nfråga. Sverige har faktiskt mycket aktivt deltagit för\r\natt få till stånd denna tribunal och för att puffa på\r\ntribunalen. Jag vill poängtera vad justitieutskottet\r\nockså enhälligt har sagt. Justitieutskottet ser mot\r\nden bakgrund av våld, mord, tortyr osv. med\r\ntillfredsställelse att Sverige i alla relevanta fora har\r\ngivit sitt aktiva stöd till tribunalen både före och\r\nefter det att den upprättades.</pre><pre>Det är kanske inte från den här talarstolen som man\r\nbör anklaga den svenska regeringen för att inte ha\r\nverkat, eftersom den så aktivt har ''puffat på'' i\r\ndessa fall.</pre><pre>Anf. 98  BERITH ERIKSSON (v):</pre><pre>Herr talman! Misstankarna om att inrättandet av\r\nden här tribunalen bara var en bricka i\r\nförhandlingsspelet uttalades mycket tidigt från\r\nmånga håll. Enligt skrivningarna i både\r\nbetänkandet och propositionen bedömer man att\r\nnär målet att återställa och bevara fred och säkerhet\r\ni f.d. Jugoslavien har uppnåtts torde det inte längre\r\nfinnas grund för att bibehålla tribunalen. Det är just\r\nden skrivningen som inger oro hos så många.\r\nFramför allt inger den en stor oro hos alla de\r\nmänniskor som har råkat ut för övergrepp.</pre><pre>Vi är naturligtvis väldigt intresserade av vilken nivå\r\nsom domstolen kommer att lägga sig på. Det skall\r\nbli intressant att se vilka som skall ställas till svars.\r\nÄr det enbart de som direkt har utfört brotten, eller\r\när det även de som är ansvariga, de som har\r\nbeordrat brotten, som skall lagföras?</pre><pre>I vår motion säger vi att vi vill att Sverige i FN skall\r\nverka för att domstolen fortsätter att arbeta även\r\nnär kriget är slut. I resolutionen, propositionen och\r\ni betänkandet framgår det klart att detta inte riktigt\r\när avsikten med tribunalen. Vår uppfattning är att\r\ndet världen i dag behöver är vetskap om att\r\nvärldssamfundet inte accepterar den här typen av\r\nbrott mot mänskligheten och att krigsdomstolar\r\nmed internationella tribunaler är någonting som\r\nborde utvecklas och som borde användas i mycket\r\nstörre utsträckning. Därför är det så viktigt att\r\ntribunalen inte blir en ''flopp'' och att man i ett\r\nförhandlingsläge inte bara ger amnesti åt dessa\r\nkrigsförbrytare.</pre><pre>Anf. 99  BIRGIT HENRIKSSON (m):</pre><pre>Herr talman! Jag påpekade nyss att Sverige i alla\r\nrelevanta fora verkligen har givit sitt aktiva stöd till\r\ntribunalen. En tribunal som upprättas på detta sätt\r\nhar ett speciellt syfte. Enligt stadgan kan i detta fall\r\nfysiska personer bli föremål för straffansvar inför\r\ntribunalen. De brott som kan bli aktuella skall ha\r\nbegåtts i f.d. Jugoslavien. Härmed avses det\r\nterritorium som tidigare utgjorde den socialistiska\r\nfederala republiken Jugoslavien inkluderande\r\nlandyta, territorialvatten och luftrum. Detta är\r\nnaturligtvis i sig en begränsning i tiden, eftersom\r\ndet rör sig om en tribunal sammansatt just för det\r\nsom har hänt i det forna Jugoslavien.</pre><pre>Jag sade tidigare att man även långt efter det att\r\nkrigsförbrytarprocesserna i Nürnberg hade\r\navslutats har ställt många krigsförbrytare inför rätta\r\ni olika länders domstolar. Detta med tribunal är\r\nnågonting unikt som man tar till i vissa fall för att\r\ntala om att världen inte accepterar\r\nkrigsförbrytelser.</pre><pre>Jag delar Berith Erikssons nyfikenhet på vilka som\r\nkommer att ställas inför rätta, hur det skall ske och\r\nvilka domar som kommer att falla. Här behöver\r\ningen betvivla att Sverige är en pådrivande kraft.\r\nSverige har drivit denna fråga mycket hårt och\r\nkommer att fortsätta att göra det.</pre><pre>Anf. 100  LENNART ROHDIN (fp):</pre><pre>Herr talman! Det är kanske inte rätt sammanhang\r\natt kräva att justitieutskottets företrädare skall\r\nförsvara Sveriges och Europas agerande när det\r\ngäller kriget i Jugoslavien.</pre><pre>Det som under de senaste åren har ägt rum i det\r\nforna Jugoslavien är någonting unikt sedan andra\r\nvärldskriget. Därför vore det naturligtvis i högsta\r\ngrad på sin plats med en krigsförbrytartribunal.</pre><pre>Efter andra världskriget var det inte bara folket på\r\nfältet som ställdes till ansvar för vad som hade\r\ngjorts. Även den högsta ledningen som var ytterst\r\nansvarig ställdes till svars.</pre><pre>Det som sker i det forna Jugoslavien är med all\r\nsannolikhet någonting helt annat. De ytterst\r\nansvariga är de som man sitter och förhandlar med,\r\nde som man skall göra upp om framtiden med. Det\r\när de ytterst ansvariga som skall företräda dessa\r\nstater i FN:s generalförsamling när det återigen har\r\nblivit fred.</pre><pre>Det är ingen som inbillar sig, allra minst de ytterst\r\nansvariga i Kroatien, Serbien och Bosnien, att\r\nnågra av dem kommer att ställas till svars inför\r\nkrigsförbrytartribunalen. Det är aldrig heller någon\r\nsom har avsett detta. Då blir det samma fars som\r\nt.ex. i det forna DDR. Där har enkla värnpliktiga\r\nsoldater som har lydit order och skjutit fått stå till\r\nsvars och bära straffet för sina handlingar, medan\r\nstatsledningen som har sanktionerat och tvingat\r\nfram denna verksamhet går fri.</pre><pre>Det är mot den bakgrunden som jag inte kan känna\r\nnågon stolthet över det beslut som vi nu skall fatta.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>12 §  Regler för överklagande m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU Regler för överklagande m.m. (prop.\r\n1993/94:190).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>13 §  Rättskapacitet och immunitet och\r\nprivilegier inom ESK</pre><pre>Föredrogs</pre><pre>justitieutskottets betänkande</pre><pre>1993/94:JuU32 Rättskapacitet och immunitet och\r\nprivilegier inom ESK (prop. 1993/94:192).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>BoU20 Ombildning av Statens\r\nBostadsfinansieringsaktiebolag, SBAB</pre><pre>Mom. 4 (de framtida ägarförhållandena avseende\r\nK-SBAB)</pre><pre>1. utskottet</pre><pre>2. res. (s)</pre><pre>Votering:</pre><pre>173 för utskottet</pre><pre>137 för res.</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 29 c, 23 kds, 19 nyd, 1 -</pre><pre>För res.:</pre><pre>125 s, 10 v, 2 -</pre><pre>Frånvarande:</pre><pre>13 s, 7 m, 5 fp, 2 c, 3 kds, 4 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>BoU19 En ny organisation för lantmäteri- och\r\nfastighetsdataverksamhet m.m.</pre><pre>Mom. 3 (inskrivningsverksamheten)</pre><pre>1. utskottet</pre><pre>2. men. (v)</pre><pre>Votering:</pre><pre>289 för utskottet</pre><pre>19 för men.</pre><pre>2 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 73 m, 25 fp, 29 c, 21 kds, 19 nyd, 2 -</pre><pre>För men.:</pre><pre>3 s, 3 fp, 2 kds, 10 v, 1 -</pre><pre>Avstod:</pre><pre>2 s</pre><pre>Frånvarande:</pre><pre>13 s, 7 m, 5 fp, 2 c, 3 kds, 4 nyd, 4 v, 1 -</pre><pre>Mom. 5 (den centrala myndighetsorganisationen)</pre><pre>1. utskottet</pre><pre>2. res. (s)</pre><pre>Votering:</pre><pre>172 för utskottet</pre><pre>137 för res.</pre><pre>1 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 26 fp, 29 c, 23 kds, 19 nyd, 2 -</pre><pre>För res.:</pre><pre>125 s, 1 fp, 10 v, 1 -</pre><pre>Avstod:</pre><pre>1 fp</pre><pre>Frånvarande:</pre><pre>13 s, 7 m, 5 fp, 2 c, 3 kds, 4 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>BoU22 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>JuU29 Jugoslavientribunalen</pre><pre>Mom. 3 (tribunalens verksamhetstid)</pre><pre>Yrkanden:</pre><pre>1. utskottet</pre><pre>2. mot. Ju31 (v)</pre><pre>Votering:</pre><pre>295 för utskottet</pre><pre>14 för mot.</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 73 m, 26 fp, 29 c, 23 kds, 18 nyd, 1-</pre><pre>För mot.:</pre><pre>2 fp, 10 v, 2-</pre><pre>Frånvarande:</pre><pre>13 s, 7 m, 5 fp, 2 c, 3 kds, 5 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JuU30 Regler för överklagande m.m.</pre><pre>Kammaren biföll utskottets hemställan.</pre><pre>JuU32 Rättskapacitet och immunitet och\r\nprivilegier inom ESK</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att konstitutionsutskottets betänkanden\r\nKU40, KU41, KU42 och KU38 fick avgöras i ett\r\nsammanhang efter avslutad debatt.</pre><pre>14 §  Lokal demokrati</pre><pre>Föredrogs</pre><pre>konstitutionsutskottets betänkande</pre><pre>1993/94:KU40 Lokal demokrati (prop.\r\n1993/94:188).</pre><pre>Anf. 101  CATARINA RÖNNUNG (s):</pre><pre>Herr talman! Kommunernas verksamhet har\r\nexpanderat kraftigt under efterkrigstiden. Den har\r\nfått allt större betydelse för människors dagliga liv\r\noch sociala välfärd. Allt fler uppgifter har lagts på\r\nkommunerna. Antalet förtroendevalda har\r\nminskat och antalet tjänstemän har ökat. Den\r\ngammaldags kommunalpolitikern, som kände till\r\nallt och alla och som människorna vände sig till i\r\ndjupaste förtroende med sina problem, hör snart\r\ntill historien -- tyvärr, måste man säga. En fjärdedel\r\nav alla yrkesverksamma arbetar i den kommunala\r\nsektorn. Den är i särklass den största arbetsplatsen\r\nför kvinnor.</pre><pre>Riksdagens uppgift är att lägga fast ett\r\nramregelverk för kommunerna, vid behov\r\nutvärdera detta och föreslå nödvändiga\r\nförändringar. Tillsammans med de övriga\r\nskandinaviska länderna är kommunerna i grundlag\r\ngaranterade den mest långtgående\r\nsjälvständigheten i världen.</pre><pre>Jag har därför i Lokaldemokratikommittén\r\nreserverat mig emot en utredning som skall syfta till\r\natt lägga fram förslag om ett vidgat grundlagsskydd\r\nför kommunerna. Civilministern avser enligt\r\npropositionen att kalla en utredare med denna\r\nuppgift.</pre><pre>Den senaste lågkonjunkturen och det tillfälliga\r\nskattestoppet för kommunerna har tvingat fram\r\nbesparingar och nedskärningar i verksamheten.\r\nSedan 1991 har sysselsättningen för de anställda i\r\nkommunerna sjunkit med 8 %. För första gången\r\nunder detta sekel inträffar det att antalet anställda\r\nminskas. Det är ett klart trendbrott.</pre><pre>Vad som är nödvändiga rationaliseringar och vad\r\nsom gått ut över människors service och\r\nomvårdnadsbehov låter sig inte säkert sägas -- utom\r\npå en punkt: vi har i dag en vårdkris. Sjukvård och\r\näldreomsorg måste fungera bättre i en välfärdsstat.</pre><pre>Den nya kommunallagen, som vi i dag beslutar att\r\nrevidera på några ganska perifera områden,\r\ninnebar att den kommunala sektorn avreglerades\r\ntill en del. Borgerligt styrda kommuner har med\r\nstor frenesi och glöd kastat sig in i nya styrmodeller,\r\nsom skall likna privat företagande så mycket som\r\nmöjligt. Kundvalssystem, skol-, barnomsorgs- och\r\näldreomsorgspeng är företeelser på modet. Även\r\nom man når effektivitetsvinster på sina håll -- och\r\ndet skall erkännas att den kommunala\r\nbeslutsprocessen i vissa fall kan vara en seg\r\nhistoria -- så har man inte ökat den lokala\r\ndemokratin. Snarare har möjligheterna till insyn\r\noch inflytande beskurits. Detta kommer Elvy\r\nSöderström att närmare belysa.</pre><pre>En kraftig förändring i sättet att bedriva kommunal\r\nverksamhet har ägt rum. Vi kan med fog kalla det\r\nsystemskifte.</pre><pre>Hur har kommuninvånarna påverkats?</pre><pre>Hur har det påverkat förtroendet för politikerna\r\noch tilltron till det politiska systemet?</pre><pre>Hur garanteras medborgarna insyn och hur\r\ngaranteras vår offentlighetsprincip fullt ut?</pre><pre>Har avregleringen haft någon inverkan på\r\nrättssäkerheten i verksamhet som innefattar\r\nmyndighetsutövning?</pre><pre>Vilka är vinnare och vilka är förlorare på\r\nomläggningen?</pre><pre>Har segregationen efter köpkraft, utbildning,\r\netnisk och religiös tillhörighet ökat?</pre><pre>Har fördyringar inträffat genom lägre\r\nkapitalutnyttjande i det kommunala utbudet?</pre><pre>Vilka försämringar har ägt rum för dem som inget\r\nval har, t.ex. mycket omsorgsberoende äldre med\r\nbegränsad ekonomi?</pre><pre>Detta är viktiga frågor, som vi reser i vår motion.\r\nGrunden för all kommunal verksamhet, den\r\nlagfästa likställighetsprincipen, måste\r\nupprätthållas. Regeringen bör redovisa resultatet\r\nav en utvärdering av dessa frågeställningar före\r\nutgången av 1996.</pre><pre>Turligt nog är inte Socialdemokraterna ensamma\r\nom att känna oro för den framtida utvecklingen. En\r\nutvärdering bör göras av de omfattande\r\nförändringar som genomförts, säger vi i KU:s\r\nbetänkande. Förhoppningsvis har vi 1996 en\r\nkraftfull regering, som inte bara utvärderar utan\r\nockså föreslår de förändringar som bedöms\r\nnödvändiga.</pre><pre>Medborgarinitiativ i kommunala folkomröstningar\r\nförs fram både i Lokaldemokratikommitténs\r\nbetänkande och i propositionen som den stora\r\nsaken vad gäller utvidgning av demokratin.\r\nIngenting kan vara felaktigare. Maken till\r\nbetydelselös skenreform har sällan skådats.</pre><pre>Claes-Göran Kjellander, som är Dagens Nyheters\r\nexpert på kommunalpolitik, har slagit huvudet på\r\nspiken när han skriver följande:</pre><pre>''Folkomröstning ska beslutas av fullmäktige nu\r\nsom tidigare. Det nya är att 5 % av invånarna i en\r\nkommun kan tvinga fullmäktige att ta upp en fråga\r\ntill prövning. Bestämmelsen saknar naturligtvis reel\r\nbetydelse. Detta dubbla budskap -- folket får gärna\r\nbegära en omröstning i demokratins namn, men\r\ninte bestämma -- hänger samman med att\r\nfolkomröstningen är en omöjlig beslutsform.''</pre><pre>Vi socialdemokrater tycker att den borgerliga\r\nmajoriteten på ett arrogant sätt kört över\r\nSocialdemokraterna i en fråga som rör demokratins\r\nspelregler. Sed har annars varit att partierna\r\nkommit fram till konsensus. Regeringens förslag\r\nom kommunala folkomröstningar är ett exempel på\r\natt en ny tingens ordning gäller.</pre><pre>Socialdemokraterna står fast vid\r\nriksdagsmajoritetens tidigare uttalande:\r\nFolkinitiativ innebär en stor risk för urholkning av\r\nden representativa demokratin, grundläggande för\r\nvårt styrelseskick.</pre><pre>Vi avvisar inte folkomröstningar som sådana, men\r\nde bör äga rum i samma utsträckning som förut,\r\ndvs. sparsamt, och gälla exempelvis\r\nkommunindelningsfrågor.</pre><pre>En högljudd minoritet kan genom folkinitiativ\r\ndriva fram ett ställningstagande som inte är särskilt\r\nvälbetänkt, sett ur det samlade och långsiktiga\r\nkommunala perspektiv som fullmäktige och de\r\npolitiska partierna måste anlägga.</pre><pre>Herr talman! Jag yrkar bifall till reservation nr 1 till\r\nbetänkandet.</pre><pre>Anf. 102  BENGT HURTIG (v):</pre><pre>Herr talman! Den proposition och det betänkande\r\nsom nu behandlas har varit föremål för\r\nförhoppningar om stärkande av den lokala\r\ndemokratin. I huvudsak har dessa förhoppningar\r\ninte infriats, även om det i betänkandet finns\r\nenskilda förslag som är bra.</pre><pre>Det är bra att man gör ett tillkännagivande om\r\nvikten av uppföljning och utvärdering när det gäller\r\nde anställdas yttrandefrihet, insynen i privata\r\nentrepenörers verksamhet, offentlighetsprincip\r\noch meddelarskydd m.m. I propositionen angavs\r\natt man avsåg att utreda de förtroendevaldas\r\narbetsförutsättningar. Nu måste regeringens\r\ngranskning av den lokala demokratin breddas\r\nkraftigt.</pre><pre>Demokratin är inte en gång för alla given. Därför\r\när detta betänkande viktigt. Demokratin måste\r\nständigt försvaras. Under historiens lopp har den\r\nförsvunnit på olika sätt. Efter den grekiska\r\ndemokratin dröjde det 2 000 år innan debatten om\r\ndemokratin på nytt tog fart.</pre><pre>Nu framträder på den politiska arenan ledande\r\npersoner som öppet uttalar sitt misstroende mot\r\ndemokratin. I senaste Kommun Aktuellt, nr 18,\r\nslår kommunalrådet Jerker Swanstein i\r\nHälsingborg fast att det politiska styrsystemet är\r\nbankrutt. Den politiska sfären måste krympas,\r\nsäger han. Man skall inte fråga Andersson utan\r\nställa honom inför faktum, menar Swanstein.\r\nMajoriteten är i grunden mot förändring, heter det.\r\nMan måste då dra slutsatsen att denne man är emot\r\nmajoritetsstyre. Swanstein förefaller vara en\r\nmacho-typ som elitistiskt leker med politiken. Inte\r\nmycket av vad han säger ligger i linje med det som\r\nalla partier är eniga om i det här betänkandet.\r\nIngen av oss har såvitt jag vet ifrågasatt\r\nmajoritetsstyret.</pre><pre>Precis som i början av 30-talet skrivs nu artiklar i\r\nvår press med budskapet att demokratin är sjuk.\r\nDen representativa demokratin måste lämna plats\r\nför ett nytt styrsystem, sade moderaten Nic\r\nGrönvall den 14 maj på DN:s debattsida. En\r\nkommission av byråkrater bör enligt EU-modell få\r\nexklusiv rätt att ställa förslag, menar Grönvall.\r\nMan får intrycket att han menar att regeringen eller\r\nkommunstyrelsen sedan skall fatta de verkliga\r\nbesluten och att parlamentet respektive fullmäktige\r\nfår ställa frågor och granska verksamheten.\r\nDärmed skulle folkstyrets princip -- att det är en\r\nbeslutande församling som väljs och kan ställas till\r\nsvars -- i praktiken avskaffas. En form av elitstyre\r\nskulle införas. Det finns nog tyvärr de i den\r\nkommunalt styrande eliten som tilltalas av\r\nmöjligheterna till ett sådant egenvälde.</pre><pre>I den debatt som förs bland allmänheten och som\r\ntar sig uttryck i bl.a. telefonsamtal till oss finns\r\nockså tongångar som att de valda politikerna måste\r\nsättas i karantän och starka män ta över. Jag tycker\r\natt det står en odör av unket 30-tal omkring hela\r\nden här debatten. Det var just de här argumenten\r\nsom fördes fram i början av 30-talet och som vann\r\nett visst gehör även i vårt land. Man behöver inte\r\nheller botanisera länge i bibliotekens bokhyllor för\r\natt hitta väl läst littertur som dömer ut\r\nparlamentarism och flerpartisystem. Jag menar inte\r\natt den litteraturen skall förbjudas -- jag vill endast\r\npeka på närvaron av dessa idéer.</pre><pre>Det är ingen tvekan om att den nya kommunallag\r\nsom antogs 1991 har öppnat dörrarna för vissa\r\nbakslag i den lokala demokratin. Vårt parti godtog\r\nen friare nämndorganisation utom när det gällde\r\nmiljö- och hälsovårdsnämnd, som vi ville skulle\r\nvara obligatorisk. Vi godtog också de ökade\r\ndelegationsmöjligheterna. Den nya friheten har i\r\nkommunerna nyttjats för att kommersialisera\r\nverksamheten och minska de folkvaldas antal och\r\ninflytande. De mycket starka högertendenserna i\r\npolitiken har underlättat införandet av ett system\r\nsom prioriterar snabbhet, informell handläggning\r\noch regellöshet.</pre><pre>Vi tror att det är ett misstag att tro att mindre\r\ndemokrati leder till ökad effektivitet generellt sett.\r\nPå kort sikt kan det tyckas så. Men denna konflikt\r\när delvis skenbar. Demokratiskt fattade beslut\r\nvinner just genom sitt folkliga stöd styrka och ger\r\nsammantaget en ökad effektivitet.</pre><pre>Argumenten för att vi inte längre har råd med en\r\ndemokratisk beslutsprocess tycks för närvarande\r\nväxa i styrka. Tjänstemannastyre och bolag tar över\r\nmer och mer av de löpande besluten. Därmed\r\nminskas också förtroendet för de kommunala\r\nbesluten och för demokratins principer. I längden\r\nkommer den kortsiktigt vunna effektiviteten att\r\nförbytas i sin motsats.</pre><pre>I regeringsformens 2 kap. 1 § är medborgarna\r\ntillförsäkrade en rad friheter, de s.k. demokratiska\r\nfri- och rättigheterna: yttrandefrihet,\r\ninformationsfrihet, mötesfrihet,\r\ndemonstrationsfrihet, föreningsfrihet och\r\nreligionsfrihet.</pre><pre>Mot dessa grundlagslöften står en alltmer\r\nskrämmande praxis. Anställda ute i kommunerna\r\nhotas och avkrävs tystnad och lojalitet när de\r\nkritiserar kommunala beslut. Det finns en risk att\r\nyttrandefriheten sätts ur spel. Ett antal JO-ärenden\r\nhar också visat på övergrepp mot kommunalt\r\nanställda. Detta är givetvis totalt oacceptabelt.\r\nLikväl nämns inte detta problem i propositionen.</pre><pre>Det är kombinationen av minskat\r\nanställningsskydd, friare lönesättning, friare\r\nbehörighetsvillkor för olika arbeten och\r\nodemokratiska synsätt som gör att många offentligt\r\nanställda nu känner sina demokratiska rättigheter\r\nkringskurna.</pre><pre>När offentliganställda demonstrerar med påsar\r\növer huvudet visar det hur demokratiska\r\nrättigheter håller på att tryckas tillbaka och att\r\nrädsla och maktlöshet har blivit vardag.</pre><pre>Vi kan för vår del förstå att folk tar på sig de här\r\npåsarna. Men jag menar att rätt väg är att slita av\r\nsig påsarna, se motståndarna i ögonen, ställa krav,\r\nförsvara grundlagsfästa rättigheter, kämpa för den\r\nrätt man har som anställd och pressa politiker och\r\nkommunala byråkrater på raka besked. Despotiska\r\nchefer och kommunalråd måste dras inför\r\nArbetsdomstolen och Justitieombudsmannen. Om\r\nde inte tar reson måste de bytas ut den politiska\r\nvägen. Lagstiftningen ger enligt min mening\r\nfortfarande ett starkt stöd för just de demokratiska\r\nfri- och rättigheterna.</pre><pre>Det är främst genom den lokala politiska kampen\r\nsom demokratin kan upprätthållas. Det spelar\r\ningen roll hur bra lagstiftning som finns, om den\r\ninte utnyttjas på rätt sätt. Det är ytterst\r\nmedborgarnas aktivitet i politiska partier, i fackliga\r\norganisationer och andra folrörelser som bär upp\r\ndemokratin.</pre><pre>Jag hoppas emellertid att det tillkännagivande som\r\nregeringen nu får om uppföljning och utvärdering\r\nockså skall leda till förslag som stärker den\r\nkommunala demokratin.</pre><pre>Vi har velat stärka det s.k. folkinitiativets ställning\r\nnär det gäller folkomröstningar men samtidigt\r\nbegränsa möjligheten till folkomröstning till några\r\nviktiga områden.</pre><pre>Vi tror inte att närvarorätten för\r\npersonalföreträdare behöver minskas på det sätt\r\nsom föreslås i propositionen. Också den\r\nutvidgningen av sekretessen som förslås skulle vi\r\nvilja avvakta med.</pre><pre>Vi vill också att riksdagen hos regeringen begär ett\r\nförslag som avgränsar och preciserar\r\ndelegeringsrätten, så att missbruket av denna\r\ndelegeringsrätt kan upphöra.</pre><pre>När det gäller möjligheterna till kommunal\r\nuppdragsverksamhet har vi synpunkter som är\r\nlikartade dem som framgår av den\r\nsocialdemokratiska reservationen.</pre><pre>Med detta vill jag, herr talman, yrka bifall till\r\nmeningsyttringen i mom. 3, 10 och 23.</pre><pre>Anf. 103  YLVA ANNERSTEDT (fp):</pre><pre>Herr talman! Catarina Rönnung ville i sitt\r\ninledningsanförande gå tillbaka till den gamla\r\ntidens kommun, där varje politiker var välkänd\r\nbland sina grannar. Man måste nog inse att det inte\r\ngagnar verksamheten att drömma sig tillbaka. I\r\nstället bör man inse att den lokala demokratin av\r\n60-talssnitt inte fyller sin funktion på 90-talet.</pre><pre>Ambitionen är självfallet att väljarna skall känna\r\nsina politiker, men vi lever i en annan värld än\r\nsockenpolitikerns. Det är bara att inse att vi får\r\nvälja andra modeller för vår kontakt och vårt nära\r\nsamarbete med väljarna. I det föreliggande\r\nbetänkandet finns det flera förslag i den riktningen.</pre><pre>Bengt Hurtig tog avstånd från anslag mot\r\ndemokratin. Det är bara att vara tacksam för att en\r\ngammal kommunist, som Bengt Hurtig, så klart tar\r\nställning för demokratin, ett flerpartisystem och\r\nparlamentarism. Man skulle kunna säga att det\r\nfaktiskt är på tiden.</pre><pre>En utveckling av den lokala demokratin har varit\r\nnödvändig under de senaste åren för att man skall\r\nkunna uppfylla de krav som den nya tiden ställer på\r\nde självstyrande kommunerna. Det första steget i\r\nden utvecklingen var den nya kommunallagen. Den\r\ntog framför allt sikte på att det skulle vara friare\r\narbetsformer och att insynen och kontrollen i de\r\nmånga kommunala företag som då växte upp skulle\r\nsäkras.</pre><pre>I samband med att den nya kommunallagen antogs\r\nuttalade konstitutionsutskottet tydligt att sådana\r\nhär förändringar måste följas upp. Det var\r\nsjälvklart. Vi sade att man måste återkomma med\r\nförslag till ändringar om det skulle behövas.</pre><pre>På vissa områden tog vi inte ställning; vi förväntade\r\noss förslag senare. Det gällde ytterligare krav på\r\ninsyn och kontroll, självkostnadsprincipen och\r\nsekretesslagstiftningen i kommunerna i och med\r\nden nya organisationen. Resultatet har blivit flera\r\nutredningar i viktiga frågor när det gäller\r\nkommunala förhållanden. Några av förslagen tas\r\nupp i det föreliggande betänkandet. Alla syftar till\r\natt öka det medborgerliga inflytandet på lokal nivå.</pre><pre>Ett av de förslag som finns i betänkandet gäller\r\nregler för de kommunala folkomröstningarna.\r\nFolkomröstningar skall kunna användas som ett\r\nberedningsunderlag i viktiga frågor.\r\nSocialdemokraterna vänder sig mot att man\r\ninhämtar kommuninvånarnas synpunkter på detta\r\nsätt. Vad är det för fel med att låta medborgarna\r\nsäga sin mening på detta sätt? Vi vet att\r\nkommuninvånarnas sätt att engagera sig i lokala\r\nfrågor är annorlunda i dag jämfört med för 10--20\r\når sedan. De engagerar sig ofta i en speciell fråga\r\noch vill ge sin mening till känna. På det här sättet\r\nkan man faktiskt fånga upp det intresse för\r\ndemokratin som finns hos medborgarna. I\r\nslutändan är det fortfarande den representativa\r\ndemokratin som fäller avgörandet i så måtto att det\r\när kommunfullmäktige som avgör huruvida och i så\r\nfall när en sådan folkomröstning kan äga rum.</pre><pre>Det här förslaget är en bra avvägning mellan\r\nrepresentativ demokrati och direktinflytande. Det\r\nslutgiltiga beslutet fattas av de valda\r\nrepresentanterna. Detta innebär inte att\r\nbeslutsfunktionen överlämnas. Det innebär att\r\nunderlaget för det beslut som skall fattas breddas.\r\nMan skall inte vara så förtvivlat rädd för att\r\ninhämta kommuninvånarnas synpunkter när de\r\nengagerar sig i en speciell fråga. Det är viktigt att\r\nkanalisera och fånga upp det intresse för\r\ndemokratin som finns hos medborgarna.</pre><pre>Ett annat område som flera har varit inne på och\r\nsom har debatterats livligt handlar om insyn och\r\nkontroll. Det har kommit ytterligare förslag och\r\nbeslut om insyn och kontroll i de kommunala\r\nbolagen. I propositionen talas det mycket kraftfullt\r\nom vikten av att kommuner och landsting t.ex. i\r\navtal försäkrar sig om möjlighet till inflytande och\r\nkontroll av sådana verksamheter som har\r\növerlämnats till utomstående entreprenörer.</pre><pre>Det är utomordentligt att intresset nu fokuseras på\r\ndetta område. På många håll har faktiskt\r\nkommunerna och landstingen skött kontrollen och\r\ninsynen litet si och så. Det handlar naturligtvis\r\nmycket om att det finns en okunnighet eller en\r\nvalhänthet när man börjar arbeta på ett nytt sätt.\r\nVi tycker att propåerna i propositionen inte är\r\ntillräckligt omfattande. Därför har ett enigt utskott\r\nföreslagit att dessa frågor skall utredas och följas\r\nupp -- detta mot bakgrund av de mycket\r\nomfattande reformer som har gjorts i\r\nkommunerna. De organisatoriska förändringarna\r\nhar ju inneburit att de kommunala monopolen har\r\nbrutits upp.</pre><pre>Vi vill alltså att man tittar på\r\noffentlighetsprincipens tillämpning och på vilket\r\nsätt det går att ytterligare försäkra sig om\r\nallmänhetens insyn och kvalitetskontroll i de\r\nverksamheter som överlämnas till någon annan\r\nproducent. Samtidigt är det oerhört viktigt att man\r\nhittar en lämplig avvägning mellan denna insyn och\r\nkontroll och de privata företagens möjlighet att\r\nverka i en konkurrensutsatt sektor.</pre><pre>Som någon redan har påpekat är det inte meningen\r\natt kommunerna företrädesvis skall driva\r\nföretagsverksamhet. Huvudregeln skall vara att\r\nkommunerna driver verksamhet i normal\r\nnämndform, men om verksamheten överlämnas i\r\nprivat regi skall man försäkra sig om att man kan\r\ngöra kvalitetskontroller och andra kontroller på det\r\npolitiska planet i övergripande form. Det är\r\nutomordentligt att det i propositionen finns ett\r\nförslag till lagtext som klart och tydligt säger att\r\nkommuner och landsting har ansvaret också om de\r\növerlämnar produktionen av tjänsten till någon\r\nannan.</pre><pre>Herr talman! Jag skulle också vilja säga något om\r\nsjälvkostnadsprincipen. Jag nämnde i början att vi,\r\nnär den nya kommunallagen antogs, lämnade ett\r\nuppdrag till regeringen. Man skulle göra en\r\nutredning om självkostnadsprincipen och sedan\r\nåterkomma. Därför skrevs det inte in någonting i\r\nlagen vid det tillfället.</pre><pre>Det offentliga monopolet fanns vid den tidpunkten\r\nfortfarande kvar i kommuner och landsting när det\r\ngällde produktion av tjänster, service och omsorg\r\nav olika slag. Verksamheten var alltså inte\r\nkonkurrensutsatt. Det innebar att det var oerhört\r\nsvårt att se vad som egentligen var självkostnader.\r\nDet är bakgrunden till att vi då inte sade någonting.</pre><pre>Nu är förhållandet ett helt annat. Den borgerliga\r\nregeringen har brutit upp de kommunala\r\nmonopolen. Vi har också infört ett fritt val för\r\nmedborgarna. Det betyder att avgifter och priser\r\nkontrolleras på ett mycket tydligare och effektivare\r\nsätt genom marknaden och genom medborgarnas\r\nval.</pre><pre></pre><pre>Nu kommer förslaget om att\r\nsjälvkostnadsprincipen skall skrivas in i\r\nkommunallagen. Jag tycker att det är\r\nutomordentligt, eftersom det på sina håll faktiskt\r\nhar rått tveksamhet om att kommunen skulle följa\r\nsjälvkostnadsprincipen, även om vi i motivtexterna\r\nskrev att så skulle vara fallet tills nya förslag kom.\r\nDet är bra att detta kodifieras.</pre><pre>Vi har, tycker jag, en levande demokrati. Den här\r\npropositionen och det betänkande som vi\r\nbehandlar i dag är ett bevis för att den faktiskt\r\nfungerar, att den utvecklas och anpassar sig efter\r\ndagens förhållanden, så att den kan tjäna som ett\r\nbra instrument för medborgare och politiker. Det\r\när viktigt att vi har en demokrati som kan fördjupas\r\noch som kan utvecklas och förändras i takt med\r\nbåde medborgarnas önskemål och tidens krav.</pre><pre>Herr talman! Jag vill därmed yrka bifall till\r\nutskottets hemställan och avslag på reservationerna\r\noch Vänsterpartiets yrkande.</pre><pre>Anf. 104  BENGT HURTIG (v) replik:</pre><pre>Herr talman! Ylva Annerstedt har en tendens att\r\nvilja diskutera historia. Det har jag i och för sig\r\ningenting emot, men det är framtiden som är det\r\ncentrala.</pre><pre>Jag gjorde mitt politiska ställningstagande i den\r\nfasta övertygelsen att representativ demokrati och\r\nparlamentarism var det som mitt parti slogs för.\r\nMen jag visste också att i vårt lands historia har det\r\nvarit högern som varit motståndare till det\r\ndemokratiska genombrottet. Det finns mörka sidor\r\ni alla partiers historia. Det var arbetarrörelsen och\r\nliberalerna som drev igenom demokratin i Sverige.</pre><pre>Det fanns de som sköt skott mot demonstranter och\r\ndödade människor i Ådalen 1931. Det var inte\r\nvänstern. Det fanns folk som utövade mordbrand\r\nmot en tidningsredaktion och brände ihjäl fem\r\nmänniskor 1941. Det var inte vänstern. I de fallen\r\nvar det högern.</pre><pre>Vi kan fortsätta diskussionen om vem som har mest\r\noch vem som har minst på sitt samvete.</pre><pre>Arbetsrättskommittén ville faktiskt försvaga\r\nanställningsskyddet, införa skärpta lojalitetskrav i\r\nlagstiftningen och införa möjligheten att säga upp\r\nmänniskor. Inom Kommunförbundet diskuterade\r\nman också löneprinciper där lojalitet gentemot\r\narbetsgivaren skulle vara en grund för lönesättning.\r\nDet har också pågått försök i kommuner med detta.</pre><pre>Anser Ylva Annerstedt att de här kraven på\r\nlojalitet som grund för lönesättning är någonting\r\nsom befrämjar de kommunanställdas möjlighet att\r\ndelta i den politiska debatten och att även kritisera\r\nkommunala beslut? Är det inte en risk förenad med\r\natt införa den här typen av krav?</pre><pre>Anf. 105  YLVA ANNERSTEDT (fp)\r\nreplik:</pre><pre>Herr talman! Som Bengt Hurtig mycket väl vet är\r\nArbetsrättskommitténs förslag just förslag och har\r\ninte kommit till uttryck i några beslut när det gäller\r\nde frågor som Bengt Hurtig har tagit upp.</pre><pre>När det sedan gäller andra synpunkter på\r\narbetsrättens område kan det inte vara okänt för\r\nBengt Hurtig att vi har haft en del regler som har\r\nvarit till förfång för verksamheten och även för\r\nutvecklingen i företagen, för deras möjlighet att\r\nkonkurrera och därmed säkra jobben. Det är\r\nnaturligtvis mot den bakgrunden vi har haft en\r\nmycket livlig debatt på arbetsrättens område och\r\nfortfarande har det.</pre><pre>Bengt Hurtig vill referera historia. Det är märkligt\r\natt han är tvungen att gå tillbaka till 30- och 40-talen\r\nför att ta exempel. Det hade också kunnat tas\r\nexempel från slutet av 80-talet, när Vänsterpartiet\r\neller Vänsterpartiet kommunisterna som ni då\r\nhette varmt omfamnade enpartiföreträdare från\r\nÖst- och Centraleuropa.</pre><pre>Anf. 106  BENGT HURTIG (v) replik:</pre><pre>Herr talman! Den fråga som jag ställde handlade\r\nockså om hur Ylva Annersted såg på att man ställer\r\nlojalitetskrav som grund för lönesättning i\r\nkommunerna. Kan det vara någonting som gynnar\r\nde anställdas möjlighet att delta i den\r\nkommunalpolitiska debatten?</pre><pre>Anf. 107  YLVA ANNERSTEDT (fp)\r\nreplik:</pre><pre>Herr talman! Självfallet skall också\r\nkommunanställda ha möjlighet att delta i den\r\nkommunala debatten och i debatten kring viktiga\r\nfrågor i sin hemkommun. Självklart skall man\r\nkunna göra det. I de enskilda fall där man har\r\nupplevt att det har förekommit övertramp har jag\r\ninte tillräckligt med information för att över huvud\r\ntaget kunna kommentera dem. Jag tycker att det är\r\nangeläget att vi alla slår vakt om\r\noffentlighetsprincipen och möjligheten för alla\r\nmedborgare att delta i debatten, även de\r\nkommunalt anställda.</pre><pre>Anf. 108  CATARINA RÖNNUNG (s)\r\nreplik:</pre><pre>Herr talman! Jag vill i polemik mot Ylva\r\nAnnerstedt fortsättningsvis också hävda att jag\r\ntycker att folkinitiativ när det gäller kommunala\r\nfolkomröstningar är en skenreform, ett slag i\r\nluften. Vi är mycket måna om och skriver i vår\r\nreservation att vi vill slå vakt om den representativa\r\ndemokratin. Vi vill slå vakt om de politiska\r\npartiernas arbete. De politiska partiernas arbete är\r\ngrundstenen i en demokrati. Jag tycker att\r\nfolkinitiativet verkligen är att inbjuda till att man\r\nskall strunta i och gå förbi de politiska partierna.\r\nDe politiska partierna skall ha så stor kännedom\r\nom vad deras väljare i en kommun önskar sig att\r\nsådana här kommunala folkomröstningar är\r\növerflödiga.</pre><pre>Jag vill dessutom fråga Ylva Annerstedt hur hon\r\nhar tänkt sig att man skall kunna kontrollera de\r\nskriftliga insamlingslistor som skall göras upp om\r\nnågra vill överklaga folkomröstningsbeslutet. Hur\r\nskall man kunna kontrollera att alla som har skrivit\r\npå listorna bor i kommunen, att de är\r\nröstberättigade. Det kommer att vålla åtskilligt\r\nhuvudbry.</pre><pre>Om tiden medger vill jag gärna fortsätta att läsa ur\r\nden artikel som Kjellander har skrivit i DN. Där tar\r\nhan upp de politiska partiernas arbete och påstår att\r\ndet finns en utbredd defaitism för problemen med\r\nde politiska förtroendeuppdragen. Hävdar man det\r\nfungerar det som en självuppfyllande profetia. Om\r\nman ständigt utgår från att partierna aldrig mer\r\nkommer att bygga sitt arbete på en folklig bas, att\r\nden politiska styrningen definitionsmässigt är en\r\nsvag organisationsform, då får vi naturligtvis de\r\nmärkliga hybrider som växer upp på olika håll i\r\nlandet. En handfull politiker i ett fåtal nämnder styr\r\nverksamheten. Uppdragen fördelas på så få händer\r\natt de bara kan bäras av personer som har politiken\r\nsom hel- eller deltidsyrke. Tjänstemannastyret\r\nökar och den politiska kontrollen försvagas.\r\nKlyftan mellan väljare och valda permanentas.\r\nDetta är ett framtidsscenario som vi alla skall\r\nhjälpas åt att motarbeta. Därför behöver de\r\npolitiska partierna stärkas.</pre><pre>(forts.)</pre><pre>Välkomsthälsning</pre><pre>14 §  (forts) f415 &gt; Lokal demokrati</pre><pre>(forts. KU40)</pre><pre>Anf. 109  TREDJE VICE TALMANNNEN:</pre><pre>Vi har i dag besök i riksdagen av en delegation från\r\ndet belgiska parlamentet, en delegation under\r\nledning av talmännen Frank Swaelen och Charles-\r\nFerdinand Nothomb. Delegationen är nu på\r\nläktaren. Jag hälsar talmännen och delegationen\r\nfrån Belgien varmt välkomna till Sveriges riksdag.</pre><pre>Anf. 110  YLVA ANNERSTEDT (fp) replik:</pre><pre>Herr talman! Catarina Rönnung sade att\r\nfolkinitiativet skulle vara en skenreform. Varför är\r\nSocialdemokraterna så förfärligt rädda för att\r\nlyssna på vad folk säger? Catarina Rönnung säger\r\natt de politiska partiernas arbete måste stärkas. Ja,\r\ndet här är ett sätt. Vi vet mycket väl att den tiden\r\när förbi när de politiska mötena var det enda som\r\nlockade folk på kvällarna i samhället. Det finns\r\nannat som konkurrerar med den politiska\r\nverksamheten. Vi skall vara rädda om det\r\nengagemang som visas i olika frågor, ta till vara det\r\nengagemanget och kanalisera det in i de politiska\r\npartierna.</pre><pre>Varför tror Catarina Rönnung att det är hopplöst\r\natt använda detta engagemang för att få människor\r\natt gå vidare och engagera sig också i ett politiskt\r\nparti? Det är många som har börjat sin politiska\r\nverksamhet med att engagera sig i en politisk fråga\r\neller en angelägen fråga i sin egen kommun. Man\r\nskall inte alls bortse från att folkinitiativ mycket väl\r\nkan vara inkörsporten till ett politiskt arbete i ett\r\npolitiskt parti. Framför allt har de politiska\r\npartierna i Sverige, där vi alla har svårt att engagera\r\nmänniskor nu för tiden, all anledning att ta till vara\r\nde nya initiativ och möjligheter som visar sig.</pre><pre>Hur skall man kontrollera insamlingslistorna?\r\nfrågar Catarina Rönnung. Ja, det finns många\r\nmöjligheter i Sverige i dag, t.ex. när man skall\r\npresentera en namnlista för att få registrera ett\r\npolitiskt parti eller för att hävda andra saker. Det är\r\nväl inte svårare att kontrollera i det fallet än i\r\nandra?</pre><pre>Catarina Rönnung hänvisar igen till den DN-artikel\r\ndär man har förutsatt demokratins och de politiska\r\npartiernas död. Samtidigt säger hon att om man\r\ntalar om det tillräckligt många gånger, så blir det en\r\nsjälvuppfyllande profetia. Då tycker jag faktiskt att\r\nCatarina Rönnung skall akta sig för att ständigt\r\nupprepa de domedagsprofetior över demokratin\r\nsom står i den nämnda DN-artikeln. Låt oss i stället\r\nsamarbeta för att finna former för att utveckla\r\ndemokratin.</pre><pre>Anf. 111  CATARINA RÖNNUNG (s) replik:</pre><pre>Herr talman! Ylva Annerstedt och jag börjar bli\r\nsams. Hon sade nämligen att intresset skall\r\nkanaliseras in i de politiska partierna. Just det, Ylva\r\nAnnerstedt! De politiska partierna skall engagera\r\nsig så mycket, att det inte skall behövas några\r\nkommunala folkomröstningar för att pejla en\r\nopinion. Där skiljer sig våra åsikter åt ordentligt.</pre><pre>Man kan skapa en opinion i en viss fråga, men det\r\när de politiska partierna som har det långsiktiga\r\nansvaret för att se till att skatter täcker utgifterna.\r\nMan kan egentligen kanalisera en opinion i vilken\r\nfråga som helst och få fullmäktige att ta upp en fråga\r\nom folkomröstning på sitt bord. Men det långsiktiga\r\nrejäla arbetet utförs i de politiska partierna, via den\r\nrepresentativa demokratin.</pre><pre>Jag har inte förutspått de politiska partiernas död.\r\nTvärtom vill jag verka för att de politiska partierna\r\ni stället stärks. Det är den vägen vi skall arbeta. De\r\ntillfälliga opinionerna är inte så mycket att bygga ett\r\nlångsiktigt politiskt arbete på. De politiska\r\npartierna skall själva vara så lyhörda att man vet\r\nhur man skall agera i sin hemkommun.</pre><pre>Anf. 112  YLVA ANNERSTEDT (fp) replik:</pre><pre>Herr talman! Utskottsmajoriteten understryker att\r\ndet inte är fråga om någonting antingen-eller utan\r\nom både-och. Folkomröstningar kan tjäna som ett\r\nsätt att fånga upp folkopinioner, synpunkter som\r\nannars kanske inte hade kommit fram. På så sätt får\r\nman ett betydligt bättre underlag för beslut i den\r\nvalda församlingen. Det är inte fråga om att ersätta\r\nden representativa demokratin med en\r\ndirektdemokrati i form av folkomröstningar,\r\ntvärtom. De skall vitalisera varandra. Jag tycker att\r\ndet verkar överlägset att säga att det bara är i de\r\npolitiska partierna som det utförs rejält arbete. Jag\r\ntror visst att många hängivna och engagerade\r\nmänniskor kan lägga ner ett mycket gott arbete i en\r\nfolkomröstningskampanj för att föra fram sina\r\nsynpunkter.</pre><pre>I dag är det så många intressen som tävlar om\r\nmänniskors uppmärksamhet, att många bara orkar\r\nengagera sig i en fråga i stöten, den fråga som berör\r\ndem just då. De orkar inte med hela det långsiktiga\r\narbete som de politiska partierna står för och som vi\r\nbägge är angelägna om skall fortsätta att utvecklas.\r\nMen för den skull behöver man inte strunta i det\r\narbetet, utan tvärtom se det som en möjlighet att\r\nvitalisera demokratin och de politiska partiernas\r\nsätt att arbeta i en modern tid.</pre><pre>Det är därför som utskottet klart och tydligt i\r\nmajoritetsskrivningen har tagit ställning för att vi\r\nskall kunna ha folkomröstningar. De skall kunna\r\nåstadkommas med hjälp av ett folkinitiativ. I\r\nslutändan är det kommunfullmäktige som fattar\r\nbesluten.</pre><pre>Anf. 113  Civilminister INGER DAVIDSON\r\n(kds):</pre><pre>Herr talman! Lokal demokrati är en av\r\nhörnstenarna i vårt demokratiska samhälle. I ett\r\ngott samhälle är det naturligt för alla människor att\r\nvara med och dela på inflytande och ansvar.\r\nRegeringens och riksdagens uppgift är att stifta\r\nlagar som underlättar för och stimulerar\r\nmedborgarna att ta ansvar för de gemensamma\r\nangelägenheterna i kommuner och landsting.</pre><pre>Förutsättningarna och villkoren för lokal demokrati\r\nhar kommit att diskuteras alltmer under senare år.\r\nDet är bra. Det var bl.a. mot den bakgrunden som\r\nregeringen år 1992 tillsatte\r\nLokaldemokratikommittén och gav den i uppdrag\r\natt kartlägga utvecklingen av den kommunala\r\norganisationen och dess arbetsformer men också att\r\nföreslå åtgärder för att stärka den lokala\r\ndemokratin. Det är den kommitténs arbete som\r\nligger till grund för de propositioner om lokal\r\ndemokrati och kommunal biståndsverksamhet som\r\nriksdagen behandlar i dag.</pre><pre>Enligt ett antal forskarrapporter präglas den\r\nkommunala verksamheten av att allt fler\r\nmedborgare väljer att inte engagera sig inom ramen\r\nför de politiska partierna. Det är här ett ansvar för\r\npartierna att förnya sina verksamhetsformer och\r\ninte minst att bli bättre på måla upp visioner som\r\nkan locka nya grupper till det politiska arbetet. Av\r\natt människor inte engagerar sig i partierna får man\r\ninte dra slutsatsen att medborgarna inte vill komma\r\ntill tals och påverka sin vardag, tvärtom. Men de\r\ntraditionella formerna för samspel mellan\r\nmedborgarna och de förtroendevalda behöver\r\nkompletteras med nya former för att vitalisera och\r\nutveckla demokratin och för att locka fler att delta\r\ndirekt.</pre><pre>Förslaget till försöksverksamhet med\r\nmedborgarkontor, som riksdagen behandlar först i\r\nmorgon, är ett första steg i ett långsiktigt\r\nutvecklingsarbete som syftar till att skapa en\r\nförvaltning som är mer lättillgänglig för\r\nmedborgarna bl.a. genom ökat samarbete över\r\nsektorsgränserna och genom att man använder\r\ninformationsteknologin på ett bättre sätt. I\r\nglesbygden kan medborgarkontoren dessutom vara\r\nett sätt att behålla eller utveckla den offentliga\r\nservicen. Det är också en viktig del av en fungerande\r\ndemokrati.</pre><pre>Arbetet med att utveckla samarbetsformerna med\r\nmedborgarkontoren bedrivs vidare inom\r\nCivildepartementet för att vi skall få fram lösningar\r\nsom kan leda till ett ökat samarbete med\r\nmedborgarkontoren.</pre><pre>Genom lagförslagen i de propositioner som är\r\naktuella i dag vill regeringen ge kommunerna och\r\nlandstingen konkreta instrument att använda i\r\narbetet med att öka medborgarnas möjligheter till\r\ninsyn, inflytande, medansvar och valmöjligheter.\r\nDet är mycket positivt att konstitutionsutskottet,\r\nmed undantag av ett par förslag, står helt enigt\r\nbakom propositionen om lokal demokrati. Jag\r\ntänkte nämna några av förslagen i propositionen.</pre><pre>Kommuner som så önskar skall få möjlighet att hålla\r\nnämndsammanträden öppna för allmänheten. I dag\r\nhar allmänheten bara tillträde till fullmäktiges\r\nsammanträden. Eftersom antalet\r\nfullmäktigesammanträden har minskat under den\r\nsenaste mandatperioden, allt fler ärenden har\r\ndelegerats från fullmäktige till nämnderna, ger\r\nförslaget ökade möjligheter för kommunens\r\ninvånare att få insyn i de kommunala organens\r\narbete och möjligheter att förbättra kontakten\r\nmellan medborgarna och de förtroendevalda.</pre><pre>En allt större del av den kommunala verksamheten\r\nbedrivs i privaträttsliga former. Antalet\r\nentreprenader i kommunal verksamhet har ökat.\r\nDen friare etableringsrätten för företagare inom\r\nskola, barnomsorgen, äldreomsorgen, hälso- och\r\nsjukvård och tandvård har ökat valmöjligheterna\r\nför medborgarna. Men utvecklingen har också lett\r\ntill farhågor för att den offentliga insynen i\r\nverksamheten skall minska.</pre><pre>Regeringen anser att det är självklart att\r\nnämndernas verksamhetsansvar enligt\r\nkommunallagen även skall omfatta sådan\r\nverksamhet som nämnden lägger ut på entreprenad.\r\nDärför vill regeringen ställa direkta krav på\r\nkommunerna och landstingen att de skall\r\ntillförsäkra sig tillräckliga insyns- och\r\nkontrollmöjligheter när de engagerar entreprenörer\r\ni sin verksamhet. Genom detta vill regeringen\r\nmarkera att kommunerna och landstingen har det\r\nyttersta ansvaret för att den service man ger sina\r\nmedlemmar skall hålla god kvalitet.\r\nRättssäkerheten för dem som utnyttjar servicen\r\nskall garanteras oavsett om verksamheten bedrivs i\r\negen regi eller genom en entreprenör.</pre><pre>Ett sätt att fördjupa den lokala demokratin är att ge\r\nkommun- och landstingsmedlemmarna rätt att\r\nbegära hos fullmäktige att det hålls folkomröstning\r\ni en viss fråga. Regeringen ser, till skillnad från\r\nSocialdemokraterna, positivt på en ökad\r\nanvändning av folkomröstningar. Det är ett sätt att\r\nfå del av medborgarnas synpunkter i frågor som\r\nengagerar dem speciellt mycket.</pre><pre>Folkomröstningar är ett bra komplement till den\r\nrepresentativa demokratins spelregler. De\r\nförfaranderegler som regeringen föreslår kommer\r\nockså att underlätta den framtida användningen av\r\nkommunala folkomröstningar. Jag är övertygad om\r\natt möjligheten till fler folkomröstningar kommer\r\natt leda till vitalare debatter i frågor som\r\nmedborgarna tycker är viktiga att föra upp på\r\ndagordningen.</pre><pre>Förslaget om självförvaltningsorgan innebär att\r\nmedborgarna inte bara garanteras insyn och\r\nöppenhet i den kommunala förvaltningen, utan\r\nockså ett verkligt inflytande över driften av den\r\nkommunala verksamheten. Fullmäktige får rätt att\r\nlåta en nämnd lämna över driften av en kommunal\r\nanläggning eller institution till ett\r\nsjälvförvaltningsorgan. Ett sådant organ skall ledas\r\nav representanter för dem som berörs av\r\nverksamheten och de anställda -- med brukarna i\r\nmajoritet. Det ger reella möjligheter till inflytande\r\noch påverkan i vardagen på daghem, skolor,\r\nservicehus och andra anläggningar. Det är något\r\nsom efterfrågas, inte minst av de många\r\nbyutvecklingsgrupper som finns på flera håll i\r\nlandet.</pre><pre>Regeringens förslag för att införa sekretess för\r\ninterna erbjudanden vid kommunala\r\nupphandlingar och begränsningar i\r\npersonalföreträdarnas närvarorätt vid nämndernas\r\nhandläggning av beställnings- och\r\nupphandlingsärenden är ett led i strävandena att ge\r\nde kommunala och de externa anbudsgivarna\r\nsamma förutsättningar i samband med en\r\nupphandling. Jag är medveten om att det finns en\r\nkonflikt mellan insynsintresset och intresset att\r\nutsätta den kommunala verksamheten för\r\nkonkurrens, nämligen i de fall där ett\r\nupphandlingsförfarande genom tillämpning av\r\nsekretesslagens regler undandras allmänhetens,\r\nmen inte politikernas, insyn under den korta tid som\r\nanbuden prövas.</pre><pre>När nu allt fler kommuner och landsting, bl.a. som\r\nen följd av EES-avtalet, börjar göra sina\r\nupphandlingar i konkurrens, tycker jag att det finns\r\nskäl att följa upp hur insyn och sekretess hanteras i\r\npraktiken. Det är också angeläget att få en belysning\r\nav om det finns ett behov av ökad insyn. Vi\r\nförbereder ett arbete i Civildepartementet med den\r\ninriktningen.</pre><pre>Många kommuner har under senare år knutit nya\r\ninternationella kontakter genom att etablera\r\nvänortssamarbete framför allt med de baltiska\r\nstaterna och andra stater inom det forna Östeuropa.\r\nInom ramen för det vänortssamarbetet har\r\nkommunerna på ett mycket positivt sätt kunnat\r\nsprida erfarenheter av vårt svenska system för lokal\r\nsjälvstyrelse till andra länder.</pre><pre>De regler som regeringen föreslår om rätten för\r\nkommuner, landsting och kyrkliga kommuner att\r\nlämna internationell katastrofhjälp och annat\r\nbistånd innebär att den nuvarande rätten att ge\r\nutrustning som kan avvaras kompletteras med en\r\nrätt för kommunerna och landstingen att även ge\r\nbistånd i form av t.ex. utrustning, rådgivning,\r\nutbildning eller i form av ekonomiskt stöd som har\r\nsamband med utbildning och rådgivning. Jag är\r\nglad att konstitutionsutskottet i full politisk enighet\r\ntillstyrkt även den delen av propositionen.</pre><pre>Konstitutionsutskottet anser i sitt betänkande över\r\npropositionen om lokal demokrati att regeringen\r\nbör göra en samlad översyn över hur\r\nförnyelsearbetet påverkat det demokratiska\r\nsystemet i olika avseenden. Det är också meningen\r\natt detta skall göras. Arbetet med att utvärdera och\r\nutveckla det demokratiska systemet både nationellt\r\noch lokalt får inte avstanna. Det måste pågå\r\nständigt. Det är också därför som vi i propositionen\r\nom lokal demokrati aviserar att flera frågor behöver\r\nutredas ytterligare. En sådan fråga gäller den\r\nrättsliga regleringen av den kommunala\r\nsjälvstyrelsen. En annan fråga gäller möjligheten\r\nför kommuner och landsting att använda varandras\r\npersonal för handläggning av myndighetsutövande\r\närenden inom t.ex. miljö- och hälsoskyddsområdet.\r\nAndra utredningsarbeten handlar om möjligheten\r\natt förrätta nyval vid kommundelningar,\r\nförtroendevaldas arbetsförutsättningar, inkluderat\r\nrätten till ekonomisk ersättning och partistödets\r\nfunktion, och den kommunala revisionens framtida\r\nroll.</pre><pre>Det finns naturligtvis också anledning att noga följa\r\nkonsekvenserna för kommunerna och landstingen\r\nav ett EU-medlemskap. Företrädare för\r\nkommunerna och landstingen kommer att få\r\nmöjlighet till information om aktuella frågor inom\r\nden europeiska unionen. Därigenom blir det också\r\nmöjligt för kommunerna och landstingen att\r\npåverka sådana EU-frågor som är av betydelse för\r\nden kommunala självstyrelsen.</pre><pre>Avslutningsvis vill jag ge regeringens syn på frågan\r\nom offentlighetsprincipen. Frågan har debatterats\r\nunder den senaste tiden.</pre><pre>Vissa kritiker har menat att marknadsorienteringen\r\ni kommunerna har lett till att allmänhetens insyn\r\nhar begränsats. Det finns också de som menar att\r\npolitikerna medvetet har begränsat de anställdas\r\nfrihet att kritisera förändringar i den kommunala\r\nverksamheten.</pre><pre>Regeringen har haft en stark ambition att öka\r\ninsynen i den kommunala verksamheten under\r\nmandatperioden. I slutet av förra året föreslog vi\r\nändringar i kommunallagen som syftar till att\r\nväsentligt öka insynen i de kommunala företagen.\r\nRiksdagen antog förslaget.</pre><pre>I Sverige har vi en grundlagsskyddad insyn i den\r\nkommunala verksamheten. De offentliganställda\r\nhar som alla andra medborgare i vårt land rätt att\r\ndelta i samhällsdebatten. Offentlighetsprincipen och\r\nyttrandefriheten är viktiga hörnstenar i vår\r\ndemokratiska modell. Varje gång JO har anledning\r\natt rikta kritik mot någon kommun för att man inte\r\nhar tillämpat offentlighetsprincipen eller principen\r\nom yttrandefriheten, kan man naturligtvis tala om\r\nett misslyckande för den kommunala demokratin.</pre><pre>Eftersom det finns en tendens till att JO i ökad\r\nutsträckning riktar kritik mot kommunernas sätt\r\natt tillämpa offentlighetsprincipen, finns det\r\nanledning att vidta vissa åtgärder. Jag har därför\r\nsatt i gång ett arbete med en informationsinsats om\r\noffentlighetsprincipen inom departementet. Det\r\ngäller bl.a. att informera de anställda, politikerna\r\noch allmänheten om offentlighetsprincipens\r\ninnebörd. Vissa händelser tyder på att det finns\r\npolitiker och tjänstemän som inte är riktigt\r\nmedvetna om vad som gäller i fråga om\r\nhandlingsoffentlighet, meddelandefrihet och\r\nyttrandefrihet.</pre><pre>En viktig del av den offentlighetsdebatt som nu\r\npågår är att en del anser att medborgarnas insyn i\r\nstora upphandlingar är allt för bristfällig. Jag vill\r\ndärför nämna att vi i Civildepartementet skall följa\r\nupp hur insynskravet har hanterats i samband med\r\nkommunala upphandlingar. Om det visar sig att det\r\nfinns ett behov av att öka insynen är jag givetvis\r\nberedd att ta ytterligare initiativ.</pre><pre>En väl fungerande lokal demokrati måste bygga på\r\nsamspel mellan de förtroendevalda och\r\nmedborgarna på det lokala planet. Regeringen och\r\nriksdagen kan bara skapa de yttre\r\nförutsättningarna för den demokratiska processen.\r\nInte minst i en tid som mer och mer präglas av\r\ninternationaliseringens krav på överstatligt\r\nbeslutsfattande är det viktigt att vi i vårt land kan\r\nslå vakt om och utveckla medborgarnas möjligheter\r\natt ta samhällsansvar i den lokala miljön. Hur skall\r\nden enskilda människan känna sig manad att\r\nengagera sig i de övergripande frågorna om hon inte\r\nkänner att hon får vara med och ta ansvar för de\r\nallra mest näraliggande frågorna?</pre><pre>Anf. 114  BENGT HURTIG (v) replik:</pre><pre>Herr talman! Civilministern tog upp en del av av de\r\nproblem som uppstått efter 1991 års beslut.</pre><pre>Antalet förtroendevalda i kommunerna har\r\nminskat. Antalet fullmäktigemöten, i vilka\r\nallmänheten hittills haft insyn, har på sina håll\r\nminskat till tre fyra per år. Antalet nämnder har\r\nkraftigt minskat. Verksamheter har privatiserats\r\noch bolagiserats, och genom delegering har ett\r\nomfattande tjänstemannastyre införts.</pre><pre>Vi måste vara realistiska och inse att en del\r\nkommunalpolitiker bildar bolag, inte bara för att få\r\nsnabbare beslutsgångar utan också för att slippa en\r\ndel av insynen i den offentliga debatten. Det är bra\r\natt man tar itu med frågan om insynen i just bolag\r\noch hos entreprenörer.</pre><pre>De offentliganställda har ju en speciell situation. De\r\nkommunalpolitiskt aktiva kan hamna i situationen\r\natt de tvingas rikta kritik mot den kommunledning\r\nsom är deras arbetsgivare.</pre><pre>Jag förutsätter att man i det fortsatta\r\nutredningsarbetet speciellt ser över den här\r\nsituationen, så att alla som är anställda i offentlig\r\noch kommunal verksamhet får fulla möjligheter att\r\nvara politiskt aktiva utan att de utsätts för\r\nlönesänkning eller bristande karriärmöjligheter etc.\r\nJag hoppas att civilministern kan ge besked om att\r\nni skall se över också denna fråga.</pre><pre>Anf. 115  Civilminister INGER DAVIDSON\r\n(kds):</pre><pre>Herr talman! Det utredningsarbete som vi drar i\r\ngång kommer att bli ganska brett. Det handlar i\r\nförsta hand om en informationsinsats.</pre><pre>Jag tror att det finns både politiker och tjänstemän\r\nsom inte är fullt medvetna om vilka lagar och regler\r\nsom gäller, vilket det finns vissa händelser som tyder\r\npå. Därför måste målsättningen vara att ge en så bra\r\ninformation att ingen skall kunna säga att man inte\r\nhar vetat vilka regler som gällt. Vi håller nu på att\r\nlägga upp arbetet för att det skall komma i gång så\r\nsnart som möjligt.</pre><pre>Jag tror alltså att det i första hand handlar om\r\ninformationsinsatser. Om inte de hjälper och det\r\nfortsätter att droppa in fler JO-anmälningar,\r\nframför allt när det gäller offentlighetsprincipen och\r\nhandlingsoffentligheten, får man naturligtvis\r\nfundera över om ytterligare åtgärder behöver\r\nvidtas.</pre><pre>\r\nJag har hos JO kontrollerat att antalet anmälningar\r\nvad gäller meddelar- och yttrandefriheten ligger på\r\nungefär samma nivå år efter år. När det däremot\r\ngäller utlämnande av handlingar har antalet\r\nanmälningar ökat ganska kraftigt. Det kan tyda på\r\natt man exempelvis inte vet hur ärenden som\r\nkommer med elektronisk post samt faxmeddelanden\r\noch liknande skall hanteras. Här gäller det att reda\r\nut begreppen och informera om vad som gäller. Vi\r\nhar tydliga lagar, som alla bör känna till.</pre><pre>Anf. 116  BENGT HURTIG (v) replik:</pre><pre>Herr talman! Jag hoppas att regeringen tar itu med\r\ndetta, för det är frågeställningar som dyker upp i\r\nsamband med debatter i kommunerna och när man\r\nträffar offentligt anställda.</pre><pre>Regeringen har självt sagt att man skall se över de\r\nförtroendevaldas arbetssituation. När ledande\r\nkommunalpolitiker framträder och säger att det\r\npolitiska styrsystemet är bankrutt och när\r\nmajoriteten i grunden är emot förändringar, håller\r\ndet verkligen på att gå snett. Ett kommunalråd skall\r\nha skyldighet att följa majoritetsbeslut. Han skall\r\ninte själv ta på sig att fatta en massa beslut som inte\r\när förankrade i den politiska församlingen. Sådana\r\ntendenser bör kraftfullt motverkas.</pre><pre>Anf. 117  Civilminister INGER DAVIDSON\r\n(kds):</pre><pre>Herr talman! Även om det förekommer att enskilda\r\nkommunalråd gör uttalanden som inte är så väl\r\navvägda är det ändå viktigt att betona att vi måste\r\nlita på våra kommunalpolitiker. Varför skulle de ha\r\nen annan kvalitet än de politiker som sitter i\r\nriksdagen? Jag vet att våra kommunalpolitiker är\r\nlika måna om att följa de lagar som gäller. De vill\r\nockså vara med och utveckla demokratin i\r\nkommunerna på olika sätt och strävar efter att få\r\nmed fler medborgare i den aktiva processen. Detta\r\när viktigt att få sagt i det här sammanhanget.</pre><pre>Anf. 118  CATARINA RÖNNUNG (s) replik:</pre><pre>Herr talman! När man läser propositionen finner\r\nman att många små förändringar föreslås, medan en\r\ndel viktiga idéer kanske har stannat halvvägs. Jag\r\ntänker särskilt på insynen i\r\nentreprenadverksamheten, som Elvy Söderström\r\nkommer att ta upp litet senare.</pre><pre>Många nya utredningar aviseras också. Jag har en\r\nviss förståelse för att regeringen haft ambitionen att\r\nlägga fram en proposition före valet. En del av\r\nutredningarna tycker jag är onödiga. Men en del är\r\nbra, t.ex. den totala översynen av de\r\nförtroendevaldas arbetssituation. Som\r\nkommittéledamot i Lokaldemokratikommittén måste\r\njag ta på mig ett visst ansvar, för vi kanske tog litet\r\nväl lätt på den här uppgiften. Det är bra att man har\r\nkorrigerat detta i propositionen.</pre><pre>Jag är glad över att civilministern tycker att\r\nutvärderingen är positiv. Vi vet alla att det bland\r\nallmänheten finns en utbredd oro över vad de nya\r\nstyrsystemen innebär. Det finns en oro för att\r\npolitiker delegerar för mycket till tjänstemännen.\r\nGamla människor oroar sig för att man gör för stora\r\nnedskärningar i service och omsorg.</pre><pre>Det är inte bara vi socialdemokrater som vill slå vakt\r\nom välfärdsstaten, utan vi har fler partier med oss\r\nnär det gäller omsorgen om välfärdsstaten. Jag tror\r\natt utvärderingen blir värdefull. Dessutom är det\r\nbra att vi här diskuterar och debatterar\r\noffentlighetsprincipen.</pre><pre>I den allmänna debatten har journalister sagt att\r\npolitiker på riksplanet är tysta och att politiker på\r\ndet kommunala planet tillämpar någon sorts\r\nmaktarrogans och sätter munkavle på\r\ntjänstemännen, vilket har förekommit i en del fall.\r\nMen vi har ju ett JO-ämbete som bevakar detta.</pre><pre>Ingela Mårtensson och jag har tidigare ställt frågor\r\ntill Inger Davidson om hur man skall öka\r\ninformationsinsatserna. Jag vill också påminna om\r\natt vi faktiskt har skärpt kommunallagen, så att\r\nallmänheten har ovillkorlig rätt att ta del av\r\nkommunala handlingar i företag där även privata\r\nintressen ingår. Tidigare beslutade fullmäktige från\r\ngång till gång om detta skulle vara möjligt.</pre><pre>I radioprogrammet Vår grundade mening hade man\r\ninte detta klart för sig, trots att man sände ett långt\r\nprogram om offentlighetsprincipen. Så det är bra\r\natt vi debatterar denna så viktiga princip.</pre><pre>Anf. 119  ELVY SÖDERSTRÖM (s):</pre><pre>Herr talman! Som Catarina Rönnung sade i sitt\r\nanförande har ett antal kommuner och landsting\r\nrunt om i landet sedan en tid tillbaka valt att införa\r\nolika former av kundvalssystem -- köp--sälj,\r\nbeställa--utföra, checksystem, skol- och\r\nbarnomsorgs- eller äldreomsorgspeng. En friare\r\nentreprenadrätt och privat konkurrens har också\r\ntillkommit inom skol- och omsorgsområdena.\r\nTempot mot ökad marknadsorientering i den\r\nkommunala omvandlingen har varit hög.</pre><pre>Man kan säga att det nu råder marknadsvärde i\r\nstället för människovärde i många kommuner.\r\nPatienten som har brusten blindtarm har helt\r\nplötsligt blivit kung. Tant Hanna som bor på\r\nålderdomshemmet är också kung. Aldrig hade vi väl\r\nkunnat tro att man skulle organisera kommuner och\r\nlandsting efter modellen ''leka affär''. Jag lekte\r\naffär när jag var barn, men jag tycker inte att vår\r\nverksamhet i kommuner och landsting skall få\r\nhanteras på det sättet.</pre><pre>Nu finns det som tur är kommuner och landsting\r\nsom har valt att stå emot den här utvecklingen.\r\nBilden av den kommunala demokratin är i dag minst\r\nsagt splittrad. Därför är det viktigt att en\r\nsammanhållen uppföljning och utvärdering görs och\r\natt parlamentariker deltar i detta arbete.</pre><pre>Detta är viktigt för att vi socialdemokrater skall få\r\nsvar på de frågor som vi ställer i vår motion. Det är\r\nockså viktigt med anledning av de frågor som\r\nCatarina Rönnung ställde tidigare i debatten. Det är\r\nmed stor tillfredsställelse som jag konstaterar att det\r\när ett enigt utskott som begär denna utvärdering och\r\nuppföljning av hur det ser ut i våra kommuner och\r\nlandsting.</pre><pre>Kommuner och landsting som har gjort stora\r\norganisationsförändringar bör naturligtvis också\r\nsjälva göra utvärderingar, bl.a. från demokratisk\r\nsynpunkt. Riksdag och regering har emellertid ett\r\nansvar för den utveckling som har ägt rum. Riksdag\r\noch regering ansvarar också för att en av grunderna\r\nför all kommunal verksamhet, nämligen den\r\nlagfästa likställighetsprincipen, upprätthålls.\r\nLikställighetsprincipen får inte bli\r\nlikgiltighetsprincipen. Därför måste man noggrant\r\nfölja upp detta och hela tiden ha med den\r\ndemokratiska aspekten.</pre><pre>När vi talar om effektiviseringar inom den offentliga\r\nsektorn är det också viktigt att vi inte talar om dem\r\nbara ur ekonomisk synpunkt. Vi måste också göra\r\ndet ur kvalitets- och verksamhetssynpunkt. Vi\r\nmåste hela tiden ha med demokratiaspekten.\r\nCatarina Rönnung poängterade vikten av att vi slår\r\nfast de politiska partiernas betydelse för vår\r\ndemokrati.</pre><pre>Herr talman! Också när det gäller kommunal\r\nverksamhet som läggs ut på entreprenad är det\r\nviktigt med medborgerlig insyn. Det borde vara\r\nsjälvklart att medborgarna får en chans att\r\ndiskutera entreprenörernas åtaganden innan\r\nkommunen binder sig i ett avtal. I vart fall borde\r\ndetta gälla vid större upphandlingar, där en inte\r\noväsentlig del av kommunens verksamhet överförs\r\ntill entreprenörer. Det är då en av skattemedel\r\nfinansierad verksamhet av större omfattning som\r\nförs över. Valet av den som i fortsättningen skall\r\ndriva verksamheten bör medborgarna kunna ha\r\ninsyn i.</pre><pre>I Härnösands kommun beslöt den borgerliga\r\nmajoriteten för en tid sedan att lägga ut hela den\r\ntekniska förvaltningen på entreprenad. De\r\nborgerliga partierna var stolta över att de nu var i\r\nfärd med att genomföra Nordens största privata\r\nentreprenad. Inte ett ögonblick oroades de över den\r\nbrist på insyn som medborgarna hade i denna affär.\r\nNär kommunfullmäktige skulle ta ställning till\r\närendet, diskuterade man först om man skulle ha\r\nsammanträdet bakom slutna dörrar. När\r\nfullmäktige sedan inför öppna dörrar skulle\r\ndebattera ärendet fick det göras med termer som\r\nentreprenör X, Y eller Z.</pre><pre>Inger Davidson sade här i debatten att om det finns\r\nbehov av att vidta åtgärder när det gäller insynen i\r\nsamband med att man överlåter kommunal\r\nverksamhet till entreprenörer så skall man göra det.\r\nCivilministern kan stryka ''om''. Det finns behov av\r\natt detta ses över och att man vidtar åtgärder för att\r\njust säkra medborgarnas insyn och inflytande.</pre><pre>Ett av motiven när det gäller\r\nentreprenadförfarandet i Härnösands kommun var\r\natt det skulle bli billigare för skattebetalarna, men\r\ndet finns många som har sagt att detta bara var en\r\nchimär. Företagsutveckling AB i Stockholm säger:\r\n''Dessa problem löses inte genom en\r\nentreprenadisering när personal skall följa med.\r\nBehovet av kompetensutveckling ligger kvar för att\r\neffektivisera jobbet. Det är med andra ord en\r\nchimär att arbetet skulle bli billigare eller bättre\r\nutfört av någon annan än kommunen.''</pre><pre>Det är oerhört viktigt att kommunerna i sin\r\nverksamhet hela tiden arbetar för att bli effektivare,\r\ninte bara från ekonomisk synpunkt. Vi\r\nsocialdemokrater tycker att det är bra att man\r\nlämnar ut en del av sin verksamhet på entreprenad\r\nsom man gör i dag. Det skall man fortsätta med.\r\nMen vi tror inte på att man skall lämna ut så stora\r\ndelar som man valde att göra i Härnösands\r\nkommun.</pre><pre>Nu har civilministern gått. Det skulle ha varit\r\nintressant att få veta om civilministern har följt det\r\nhär ärendet i Härnösand och om regeringen anser\r\natt detta är ett bra exempel på hur man tar till vara\r\ndemokratin. Jag tycker inte det. Vi\r\nsocialdemokrater tycker inte det.</pre><pre>Vi anser att namnen på de aktuella anbudsgivarna\r\nbör offentliggöras samtidigt, låt oss säga en månad\r\ninnan kommunfullmäktige skall fatta sitt beslut.\r\nKommunmedborgarna bör också få insyn i\r\nomfattningen och inriktningen av de entreprenader\r\nsom skall diskuteras. Det kan säkert finnas andra\r\nsätt också. Därför bör civilministern, som sagt var,\r\nredan nu sätta i gång jobbet. Det finns inga ''om'' i\r\ndetta.</pre><pre>Mycket av det som medborgarna har uppfattat som\r\nen självklar del av den offentligt reglerade\r\nverksamheten bedrivs nu runt om i landet i privat\r\nregi och bekostas av allmänna medel.\r\nMedborgarnas rätt till insyn bör inte begränsas till\r\natt enbart gälla en utbyggnad av meddelarskyddet\r\noch medinflytandet i de kommunala företagen.\r\nEnligt vår mening bör allmänheten även ha insyn i\r\noch kontroll av företag som på entreprenad bedriver\r\nkommunal verksamhet.</pre><pre>Vi kommer alla ihåg vad som hände när\r\nvårdhemmet Trossen debatterades för en tid sedan.\r\nKommunpolitiker och andra stod där utan att\r\nkunna göra något. Vi anser att det inte räcker med\r\nett avtal. Vi anser att medborgarnas rätt till insyn\r\noch inflytande bör fästas i lag.</pre><pre>Herr talman! I betänkandet behandlas också ett\r\nantal motioner som tar upp den kommunala\r\nuppdragsverksamheten. Jag vill här särskilt beröra\r\nsituationen för de kommunala trafikbolagen. De\r\nkommunala trafikbolagen tvingas nu enligt gällande\r\nupphandlingsbestämmelser att utsätta sina egna\r\ntrafikföretag för konkurrens i den egna kommunen.\r\nSamtidigt är de kommunala företagen förbjudna att\r\nvara med och konkurrera i andra kommuner. Det\r\ninnebär en allvarlig snedvridning av konkurrensen.\r\nHär kan vi minsann inte tala om konkurrens på lika\r\nvillkor.</pre><pre>De kommunala trafikföretag som bedrivs enligt\r\naffärsmässiga principer bör tillåtas att konkurrera\r\nutanför den egna kommuner. Om inte, kommer det i\r\nlängden att skapas ett oligopol på kollektivtrafikens\r\nområde, eftersom det blir omöjligt för de\r\nkommunala trafikbolagen att överleva. Regeringen\r\nbör återkomma till riksdagen med ett förslag om\r\nförsöksverksamhet när det gäller trafikföretagen\r\noch även annan kommunal uppdragsverksamhet.\r\nDärför, herr talman, yrkar jag bifall till reservation\r\n3 som har fogats till betänkandet.</pre><pre>Herr talman! I betänkandet behandlas också det\r\nkommunala vårdnadsbidraget. Ett enigt utskott\r\navstyrker motionen. Men jag vill än en gång\r\nunderstryka vår syn på vårdnadsbidraget och\r\nfamiljepolitiken. Vi socialdemokrater anser att\r\nfamiljepolitiken skall göra det möjligt att förena och\r\nunderlätta föräldraskap och förvärvsarbete. Genom\r\narbete, barnomsorg, föräldraförsäkring och\r\nbarnbidrag skapas förutsättningar för detta.\r\nSamtidigt främjas också jämställdheten. Därför är\r\nvi emot både statligt och kommunalt\r\nvårdnadsbidrag.</pre><pre>Herr talman! Jag vill också göra en liten kommentar\r\ntill debatten om att vidga möjligheterna för\r\nkommunala folkomröstningar. Kommunstyrelsen\r\noch den borgerliga ledningen i Härnösands kommun\r\navslog möjligheten till kommunal folkomröstning\r\nmed motivet: ''Vi måste slå vakt om den\r\nrepresentativa demokratin som system. Folkvalda\r\npolitiker har att på medborgarnas vägnar fatta\r\nbeslut med ofta avsevärda följder för\r\nmedborgarna.'' Här gäller det att vi tar vårt ansvar.</pre><pre>(forts.)</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att tidigare beslut om samlad votering\r\nskulle ändras till beslut om att de ärenden som hann\r\ndebatteras färdigt under återstoden av dagens\r\nsammanträde fick avgöras vid morgondagens\r\narbetsplenum.</pre><pre>14 §  (forts.) f415 &gt; Lokal demokrati</pre><pre>(forts. KU40)</pre><pre>Anf. 120  YLVA ANNERSTEDT (fp) replik:</pre><pre>Herr talman! Elvy Söderström började sitt\r\nanförande med att räkna upp en del negativa\r\nföreteelser som nu skulle vara för handen i\r\nkommunerna. Det här skulle vara konsekvensen av\r\nde förändringar som genomförts. Men Elvy\r\nSöderström glömde att säga att vi i kommunerna\r\nhade en mycket stor kris i den offentliga\r\nverksamheten, i de offentliga monopolen -- pengar\r\nrann ut åt alla håll. Man struntade i medborgarnas\r\nönskemål och krav, därför att man som den enda\r\nproducenten av tjänster och omsorg i kommunen\r\ninte behövde bry sig. Men det har vi faktiskt ändrat\r\npå nu. Förmynderiet har upphört, och\r\nmedborgarna får själva välja.</pre><pre>Jag kan dock hålla med Elvy Söderström om att\r\nmisstag har begåtts här och att man behöver komma\r\ntill rätta med förhållandena. Det handlar då om\r\nmisstag som i flera fall, enligt min uppfattning, kan\r\nhänföras till det faktum att kommuner faktiskt inte\r\när företagare. Kommunerna skall bedriva sin\r\nverksamhet i kommunal form, i nämndform.\r\nMisstag har begåtts vid upphandlingen, och\r\nmisstagen är av ett sådant slag att en van företagare\r\naldrig skulle ha gjort samma misstag -- t.ex. att man\r\ninte i avtal försäkrar sig om den insyn och\r\nkvalitetskontroll som måste till när verksamhet\r\növerlämnas till annan entreprenör än kommunens\r\negna verksamheter. Det har alltså gjorts misstag.</pre><pre>Här har vi en en möjlighet att rätta till det hela. Vi\r\nändrar lagtexten tydligt genom att säga att\r\nkommunen också har ansvar för sådana\r\nverksamheter som överlämnas till annan utförare.\r\nEtt enigt utskott säger att vi vill ha en bred\r\nuppföljning och en utvärdering av de förändringar\r\nsom är gjorda i den kommunala verksamheten.</pre><pre>Ett helt kapitel i propositionen ägnas åt vikten av att\r\nman tillförsäkrar sig möjligheten att kontrollera\r\nkvaliteten och verksamheten där man överlämnar\r\nproduktionen av tjänster och omsorg. Självklart\r\nskall alla organisationsförändringar utvärderas.\r\nDet gäller också de stora förändringar som är gjorda\r\ni kommunerna. Det är precis det som den här\r\npropositionen och det här betänkandet syftar till.</pre><pre>Anf. 121  ELVY SÖDERSTRÖM (s) replik:</pre><pre>Herr talman! Ja, visst är det bra att ett enigt utskott\r\nhar kommit fram till att man skall ge regeringen till\r\nkänna att man vill ha en uppföljning och en\r\nutvärdering med parlamentariskt inslag just för att\r\nfå reda på hur det förhåller sig med den kommunala\r\ndemokratin runt om i landet.</pre><pre>När det gäller Ylva Annerstedts tal om valfrihet\r\nmåste jag få ställa en fråga: Valfrihet för vem --\r\nvalfrihet för privata entreprenörer när det gäller att\r\nstarta eget eller valfrihet för medborgarna i\r\nkommunerna när det gäller att få insyn i hur den\r\nkommunala entreprenaden sköts?</pre><pre>Det har gjorts ett antal misstag när det gäller den\r\nkommunala upphandlingen, säger Ylva Annerstedt.\r\nDet är mycket möjligt att det är så. Men det som vi\r\nnu talar om utgör inte någon garanti för att misstag\r\ninte görs i fortsättningen också.</pre><pre>Vad händer om en kommun inte avtalar om insyn\r\nför medborgarna? Anser inte Ylva Annerstedt att\r\ndet vore bättre om rätten till insyn och kontroll även\r\nbeträffande privata entreprenörer hade kunnat\r\nlagfästas?</pre><pre>Anf. 122  YLVA ANNERSTEDT (fp) replik:</pre><pre>Herr talman! Jag skall med glädje svara Elvy\r\nSöderström när hon frågar: Valfrihet för vem? Jo,\r\nnu finns det valfrihet också för dem som inte har en\r\nmassa pengar. Under den socialdemokratiska\r\nregeringsperioden fanns det ju ingen valfrihet alls\r\nannat än för dem som hade pengar. I dag kan man\r\nvälja skola och barnomsorg utan att behöva ta ett\r\ndjupt tag i plånboken. Här finns alltså en valfrihet\r\nför alla, något som inte fanns tidigare.</pre><pre>Elvy Söderström säger: Nog skall vi tvunget ha\r\nlagstiftning om att man i avtal skall försäkra sig om\r\ninsyn och kvalitetskontroll. Men varför skall vi\r\nbehöva börja med att avtala? Varför kan vi inte visa\r\nvåra kommunalpolitiker förtroende och tro att de\r\nnu har lärt sig? Och varför kan vi inte genom de\r\npåpekanden som görs i propositionen inse att man\r\npå ett tidigt stadium måste se till att den här insynen\r\noch kontrollen tillförsäkras?</pre><pre>Vi behöver inte nödvändigtvis börja med att\r\nlagstifta. De flesta kommunalpolitiker vet säkert\r\nmycket väl vilka krav som måste ställas. De har\r\ninsett att de har ett ansvar, och de kan inte leva upp\r\ntill medborgarnas krav om de inte tar sitt ansvar\r\ngenom att på förhand försäkra sig om\r\ninsynsmöjligheter.</pre><pre>Elvy Söderström sade tidigare här att det\r\nförekommer hemlighetsmakeri. Ja, det tror jag\r\nockså att det gör. Jag är verkligen inte för\r\nhemlighetsmakeri. Tvärtom tycker jag att öppenhet\r\nskall vara regel. När vi förut antog reglerna om\r\noffentlighetsprincipen samt om insynen och\r\nkontrollen av de kommunala företagen var det min\r\nbestämda uppfattning att vi skulle ha haft full\r\noffentlighet och insyn i alla bolag där det finns en\r\noffentlig delägare. Men kommunala bolag skall nog,\r\ntycker jag, utgöra undantag. Det finns ju de som\r\nkan driva den typen av verksamhet bättre än\r\nkommunen.</pre><pre>Anf. 123  ELVY SÖDERSTRÖM (s) replik:</pre><pre>Herr talman! Ylva Annerstedt sade att det numera\r\nfinns valfrihet. Men jag kan garantera att det inte\r\när många som känner igen sig. Jag tänker då på\r\neleverna i landets skolor där man tvingats till stora\r\nnedskärningar för att kommunerna skall ha råd\r\nmed skolpengen. Det finns exempel på enorma\r\nförändringar inom skolan, inte minst här i\r\nStockholmsområdet. Man märker säkert också av\r\nförändringarna i Ylva Annerstedts egen kommun.</pre><pre>När det gäller detta med valfrihet för alla får det inte\r\nvara pengen som styr. Därför skall vi slå vakt om\r\noch värna den offentliga verksamheten när det\r\ngäller skolan samt omsorgen om våra barn och våra\r\näldre. Vi är överens, Ylva Annerstedt, om att vi när\r\nverksamhet lämnas ut på entreprenad också måste\r\nha insyn och kontroll. Men det fattas en bit för att\r\nvi skall bli helt överens. Jag anser nämligen att det\r\nhär skall lagfästas.</pre><pre>Anf. 124  INGELA MÅRTENSSON (fp):</pre><pre>Herr talman! Offentlighetsprincipen är en av\r\nhörnstenarna i vår demokrati, och i den deklaration\r\nsom gjordes inför EU-förhandlingarna deklarerade\r\nSverige att offentlighetsprincipen är en omistlig del\r\ni vårt kulturella arv och därför inte är\r\nförhandlingsbar.</pre><pre>Många har oroat sig och undrat om\r\noffentlighetsprincipen kommer att naggas i kanten\r\nom vi blir medlemmar i Europeiska unionen. Jag\r\ntillhör dem som känner oro för hur det blir med\r\noffentlighetsprincipen. Jag är inte helt övertygad\r\nom att vi verkligen kan garantera den vid ett\r\nmedlemskap. Det handlar då inte bara om beslut\r\nsom fattas i Bryssel när det gäller\r\noffentlighetsprincipen, utan på samma sätt gäller\r\ndet också beslut som fattas i kommuner och\r\nlandsting och hur de besluten påverkar\r\noffentlighetsprincipen.</pre><pre></pre><pre>Det är också minst lika viktigt att vi tillser att\r\noffentlighetsprincipen tillämpas i våra kommuner\r\noch landsting och, för den delen, även på det\r\nstatliga området, även om det inte är detta som\r\nbehandlas i det här betänkandet.</pre><pre>Offentlighetsprincipen garanterar medborgarnas\r\nrätt att ta del av handlingar inom myndigheter och\r\nförvaltningar, och den kommer också till uttryck i\r\nregler om meddelarfrihet, anonymitetsskydd och\r\nefterforskningsförbud. Enligt min uppfattning har\r\noffentlighetsprincipen lett till att vi fått det öppna\r\nsamhälle som vi har i Sverige och på grund av denna\r\nöppenhet kanske även till det förhållandet att vi har\r\ndrabbats mindre av korruption och annat smussel.</pre><pre>Vi skall verkligen slå vakt om vårt öppna samhälle.\r\nMen som vi hört tidigare i debatten har genom de\r\nförändringar som gjorts i kommuner och landsting\r\nskötseln av allmänna angelägenheter flyttats över\r\nfrån offentligrättsliga till privaträttsliga organ.\r\nGenom att offentlig verksamhet bolagiseras eller\r\ndrivs i stiftelseform kommer andra regler att gälla,\r\noch vi har i riksdagen fattat beslut för att garantera\r\noffentlighetsprincipen i kommunala bolag. Där\r\nfinns enligt min mening fortfarande en del att göra,\r\noch jag utgår ifrån att regeringen skall återkomma\r\ntill detta. Det var också vår mening i\r\nkonstitutionsutskottet.</pre><pre>Alla dessa förändringar har gjort att\r\noffentlighetsprincipen helt eller delvis sätts ur spel.\r\nDet är därför bra att alla är överens om att vi skall\r\ngöra en uppföljning och utvärdering av hur det ser\r\nut i kommuner och landsting, så att medborgarna\r\nfortfarande verkligen garanteras möjligheter till\r\ninsyn. Som civilminister Inger Davidson tog upp\r\nhar också kritik riktats mot kommuner som inte har\r\nlämnat ut handlingar trots att det finns lagstiftning\r\nsom säger att man skall göra detta. Det är bra att\r\nman studerar också sådana fall, där det kanske\r\nräcker med informationsinsatser. På andra\r\nområden är det däremot inte fråga om att det\r\nsaknas information, och där krävs i stället en\r\nlagstiftning.</pre><pre>Jag menar att det inte är lokala politiker som skall\r\nbesluta i frågan om det skall vara insyn eller ej.\r\nOffentlighetsprincipen måste vara\r\ngrundlagsskyddad och gälla över hela fältet. Det\r\nfinns också anledning att undersöka huruvida man\r\nkanske måste komma fram till en förändrad\r\nlagstiftning. Den uppföljning och utvärdering som\r\nvi nu är överens om är jag mycket glad över, men\r\njag tror inte att det räcker med en utvärdering, utan\r\ndet gäller också att lägga fram förslag. Jag har för\r\negen del i en motion framfört krav på en utredning.</pre><pre>Jag hoppas att denna utvärdering i nästa steg kan\r\nleda fram till förslag om hur vi kan förbättra\r\noffentlighetsprincipen så att den inte naggas i\r\nkanten. För min del tror jag också att det gäller de\r\nstatliga bolagen, där det finns anledning att\r\nundersöka huruvida det på grund av att man har\r\nbolagiserat statliga verk behövs en lagstiftning som\r\nverkligen garanterar offentlighetsprincipen.</pre><pre>Jag instämmer med dem som tidigare här har talat\r\nför att vi skall uttala att initiativ skall tas från\r\nregeringens sida när det gäller\r\noffentlighetsprincipens tillämpning i de\r\nkommunala företagen och verksamheterna.</pre><pre>Anf. 125  BENGT KINDBOM (c):</pre><pre>Herr talman! Centern har sedan lång tid tillbaka\r\nhaft ett betydande ansvar i kommuner och\r\nlandsting, och det leder oss här i riksdagen till att\r\naktivt slå vakt om den kommunala verksamheten\r\noch den lokala självstyrelsens former.</pre><pre>Årtionden av centralisering inom den kommunala\r\nsektorn har medfört att politikerna kommit allt\r\nlängre bort från människors vardag. Politikerna har\r\ndessutom blivit färre och färre, och allt fler\r\nmänniskor känner sig främmande inför det\r\npolitiska beslutsfattandet och de politiska\r\npartierna.</pre><pre>I ett sådant läge växer byråkratin och överblicken\r\ngår förlorad.</pre><pre>Om den kommunala självstyrelsen, som är basen\r\nför den lokala demokratin, inte tillgodoser kraven\r\npå närhet och kontakt mellan medborgare och\r\nvalda representanter och partier, bör\r\nkommundelning vidtas, något som den nuvarande\r\nregeringen inte avvisar men som\r\nsocialdemokraterna historiskt inte velat acceptera.</pre><pre>Men det gäller inte bara kommunernas storlek yt-\r\nller invånarmässigt. Det skall också finnas\r\nförtroendevalda som kan hålla kontakten med\r\nmedborgarna och inte själva vara inlåsta i den\r\nkommunala byråkratin. Till detta återkommer jag.</pre><pre>Först några kommentarer till de senaste årens\r\nförändringar av kommunallagstiftningen.</pre><pre>Som vi skriver i Centermotionen har vi efter hand\r\nkunnat se fler och fler av Centerinitiativen\r\nförverkligade. Själv hade jag förtroendet att delta i\r\n1988 års kommunallagskommitté under\r\nordförandeskap av Hans Gustafsson. Vi har inte\r\nhelt eniga i alla frågor. Dock var det inte vi som\r\nföreslog den avreglering av den kommunala\r\nnämndorganisationen som sedan blev den\r\nsocialdemokratiska regeringens förslag. Kommittén\r\nhar inte heller ansvar för den trendsättning som\r\nförekommit från Kommunförbundet m.fl. när det\r\ngäller köp- och säljmetoder, sammanslagning av\r\nnämnder m.m.</pre><pre>Det fanns vissa Centerreservationer vid\r\nutredningens betänkande, och jag finner nu att\r\ntankarna i dessa blir förverkligade. Det gäller\r\nexempelvis möjligheten till öppna\r\nnämndsammanträden, en lag om förfarandet vid\r\nkommunala folkomröstningar och möjligheterna\r\natt kontrollera och följa upp verksamhet som\r\növerlåts till annan huvudman. Vi skriver i en\r\nmotion som behandlas i dagens betänkande att\r\nolika typer av entreprenader, självförvaltning och\r\nbrukarmedverkan aldrig kan ersätta det politiska\r\nansvar som partier och förtroendevalda\r\nrepresentanter i vår demokrati skall utöva.</pre><pre>Vi tog i en reservation också upp de anställdas\r\nrepresentanters närvaro i nämnder och styrelser. Vi\r\nnoterar att förslagen i den proposition som nu\r\nföreligger medför en begränsning i denna\r\nnärvarorätt.</pre><pre>Jag vill också kommentera offentlighetsprincipen\r\noch meddelarfriheten. Det gäller att de regler som\r\nfinns också tillämpas och att kommunala\r\nbeslutsfattare tar detta till sig. Det är bra att\r\ncivilministern kommer att bredda informationen till\r\nde anställda och till den kommunala\r\norganisationen. Jag vill påstå att i den mån\r\nkommunalt förtroendevalda inte känner till detta\r\nberor det på en brist hos de partier som de\r\nrepresenterar. Reglerna är klara.\r\nJustitieombudsmannen har gjort ett flertal klara\r\nuttalanden om att yttrandefrihetslagstiftningen\r\ngäller på det kommunala området.</pre><pre>Herr talman! Jag återkommer till frågan om de\r\nförtroendevalda och kontakten mellan de\r\nförtroendevalda och medborgarna. Inom Centern\r\nanser vi att en levande demokrati i hög grad bygger\r\npå denna kontakt, kanaliserad i direkt kontakt med\r\nförtroendevalda eller genom de politiska partierna.\r\nPartierna måste, inom parentes sagt, dessutom hela\r\ntiden förnya och utveckla sitt arbete, eftersom de är\r\nen så vital del av en levande lokal demokrati.</pre><pre>Efter det att Anders Svärd och jag hade väckt\r\nCentermotionen K59 kom uppgifter om att antalet\r\nförtroendevalda har minskat efter 1991 års val,\r\nalltså under innevarande mandatperiod. Detta\r\nfaktum har vi inte tagit upp i den motionen men\r\npåpekat flera gånger tidigare.</pre><pre>Det finns visserligen debattörer och kanske också\r\npartier som menar att det saknar betydelse hur\r\nmånga förtroendeuppdrag det finns. Vi i Centern\r\ndelar inte den uppfattningen. Ett mindre antal\r\nförtroendevalda minskar möjligheten för många att\r\nlåta sig väljas till kommunala förtroendeuppdrag,\r\noch då minskar representativiteten. Då minskar\r\nockså möjligheten att upprätthålla en levande\r\nkontakt med medborgarna.</pre><pre>Som en del av EU-debatten förs diskussioner om\r\nbåde det demokratiska underskottet i EU och\r\nnärhetsprincipen. Jag brukar sällan åberopa\r\ntidningsartiklar i debattinlägg, men i går fanns en\r\nartikel på ledarsidan i Expressen med rubriken\r\n''Demokratin på skuggsidan''. Den tar just upp\r\nförhållandet mellan medborgarna, deras intressen i\r\nlokalsamhället, kontra de politiska beslutsorganen,\r\nsom inte tar hänsyn till de lokala frågorna.</pre><pre>Återigen vill jag peka på en av\r\nreservationspunkterna i 1988 års utredning, den om\r\ndirektval av lokala organ, en åtgärd som jag tycker\r\nseriöst bör prövas.</pre><pre>När vi i Centern föreslog en utvärdering och\r\nuppföljning av den lokala demokratin, var det\r\ndärför att det behövs en samlad genomgång av\r\ndemokratifrågorna. Kommunallagen får inte bli ett\r\nlappverk, utan då och då måste man titta på\r\nhelheten. Att begränsa uppföljningen till enbart en\r\nutredning om de förtroendevaldas arbetsvillkor är\r\nenligt konstitutionsutskottet för snävt. Jag delar\r\nhelt den uppfattningen. Jag tycker att det är bra att\r\nKU har kunnat samla sig kring Centerns krav på en\r\nsamlad uppföljning och utvärdering av de\r\nkommunaldemokratiska frågorna.</pre><pre>Självklart måste en sådan uppföljning följas av krav\r\npå åtgärder för att stärka den lokala demokratin,\r\ninte kosmetiska sådana som ökad information,\r\nsärskilt ordnade debatter etc., för det finns enligt\r\nmin mening bara en koppling som gäller -- med\r\nansvar följer engagemang. Det måste alltid finnas\r\nnågot reellt att besluta om för de förtroendevalda.\r\nDelegationsreglerna får då inte vara heliga. Likaså\r\nbör fler beslutsfora finnas. Det håller inte att\r\njämföra kommunen med ett aktiebolag. Den\r\nkommunala självstyrelsen är mycket mer.</pre><pre>I ekonomiskt kärva tider är det alltför lätt att finna\r\nstöd för kravet på att minska den demokratiska\r\norganisationen i stället för att utnyttja den för att\r\nförankra och göra de rätta besparingarna.</pre><pre>Ett antal år har den kommunala diskussionen\r\nhandlat om att minska detaljregleringarna i den\r\nkommunala sektorn. Även detta bör ifrågasättas.\r\nRegler eller frihet är inte till för de\r\nförtroendevaldas och den kommunala\r\norganisationens skull, utan de är till för invånarna i\r\nrespektive kommun.</pre><pre>Herr talman! Efter att under 20 år i riksdagen ha\r\ntagit del i arbetet för att försvara den kommunala\r\nsjälvstyrelsen och detta är mitt sista riksdagsinlägg\r\ni denna fråga, vill jag uttrycka tillfredsställelse över\r\natt konstitutionsutskottet har behandlat motionen\r\nfrån Anders Svärd och mig på ett positivt sätt.\r\nCenterpartiet kommer även fortsättningsvis att\r\nbevaka den uppföljning och utvärdering som skall\r\nske och ta de initiativ som erfordras för att slå vakt\r\nom den kommunala självstyrelsen, så att vars och\r\nens möjlighet att vara delaktig i de gemensamma\r\noffentliga besluten främjas.</pre><pre>Därmed yrkar jag bifall till utskottets hemställan.</pre><pre>Anf. 126  BO HOLMBERG (s):</pre><pre>Herr talman! Jag vill börja med att framföra ett\r\ntack till Bengt Kindbom och Ingela Mårtensson. Ni\r\nhar tillfört den här debatten inte bara åsikter utan\r\nockså insikter. Jag tror att den kommunala\r\ndemokratin nu står inför en situation där ett antal\r\ninsikter behövs för att slå vakt om den och utveckla\r\nden framåt. Jag vet att Bengt Kindbom har varit\r\nmed i många utredningar och gjort stora insatser.</pre><pre>För tre veckor sedan åkte jag till Rättvik, där jag\r\nskulle hålla ett tal om människovärdet i politiken.\r\nDå tog jag med mig regeringens proposition om\r\nlokal demokrati. Jag medger att jag hade svårt att\r\nkoncentrera mig, för Sverige började bli som\r\nvackrast, björkarna slog ut och solen sken över\r\nlandskapet, men jag tvingades ändå läsa igenom\r\npropositionen.</pre><pre>När jag hade hållit mitt tal på mötet, fick jag frågor\r\npå tre områden.</pre><pre>För det första gällde frågorna hur pass medveten\r\njag var om de nedskärningar som nu förekommer i\r\nkommuner och landsting och vilken inverkan de får\r\npå kvaliteten. Det var sjukvårdspersonal som var\r\ndär, det var företrädare för kyrkan, det var ett\r\ntvärsnitt av Sveriges befolkning. Jag kunde då svara\r\natt det är en brist i Sverige att vi inte har\r\nkvalitetsmått, så vi vet inte svaret på detta i dag.\r\nMen kommunalpolitikerna verkar mer skylla ifrån\r\nsig, fick jag höra.</pre><pre>För det andra var det en professor från Umeå som\r\ntalade om att den ekonomistyrning som man har\r\nintroducerat i kommuner och landsting, med\r\nresultatenheter och köpa--sälj, tenderar att leva sitt\r\neget liv, vid sidan av verksamheten och\r\nverksamhetsmålen. Då fick jag frågan: Hur pass\r\nmedvetna är ni riksdagsledamöter om detta, att det\r\nhar utvecklats ekonomisystem som lever sitt eget liv\r\nvid sidan av själva verksamheten?</pre><pre>För egen del instämmer jag i vad den här professorn\r\nsade, för jag gör precis samma iakttagelse. Det är\r\npå det sättet i Sveriges kommuner och landsting i\r\ndag.</pre><pre>Det tredje frågeområdet var köpa--sälj-systemen.\r\nVäldigt många bland kyrkans folk och bland\r\nsocialarbetare frågar sig om allt nu skall mätas i\r\nköpa--sälj. Vi som jobbar med barnomsorg och ser\r\natt barn far illa, vi som arbetar i skolan och ser att\r\nman nu tar bort de vuxna som vaktar på\r\nskolgårdarna och hur våldet ökar, räknas inte vi?\r\nRäknas inte vår erfarenhet?</pre><pre>När jag åkte tillbaka och läste propositionen igen,\r\nkonstaterade jag att den egentligen inte tar upp de\r\nhär allvarliga hoten mot den kommunala\r\ndemokratin. Det är i och för sig viktiga saker som\r\ntas upp i propositionen, jag kan stämma in i det,\r\nmen de verkliga hoten och allvarliga sakerna, som\r\nmänniskor diskuterar och som handlar om\r\nkommunal demokrati, saknas helt. Det verkar som\r\nom propositionen har skrivits i något slags\r\nseminarierum vid sidan av den verklighet som\r\nmänniskorna upplever ute i kommuner och\r\nlandsting i dag.</pre><pre>Därför är jag glad över att konstitutionsutskottet\r\nhar vidgat sin skrivning här och sagt att det nu krävs\r\natt man stannar upp och utvärderar det som pågår i\r\nkommuner och landsting. Jag kritiserar absolut inte\r\ninitiativrikedom och att det behöver göras\r\nförändringar, tvärtom. Men man skall ha kontroll\r\növer vad som sker, och jag vill påstå att generellt\r\nsett i landets kommuner och landsting har inte de\r\nförtroendevalda riktigt kontroll över vilka krafter\r\nde har släppt lösa. Därför är det så viktigt med en\r\nsådan här utvärdering.</pre><pre>Men jag tycker att hoten hänger kvar. Jag har inom\r\ndet socialdemokratiska partiet haft till uppgift att\r\ngå in och titta på köpa--sälj-systemen. Vi valde ut\r\nnågra kommuner och landsting, åkte dit, pratade\r\nmed tjänstemän, gick igenom beslutsfattandet och\r\nvilka motiv man hade när man införde detta.</pre><pre>Vi kunde konstatera i arbetsgruppen att de\r\nförtroendevaldas möjlighet att påverka har\r\nförsvagats i de kommuner och landsting som vi\r\nstuderade, på grund av köpa--sälj-systemen.\r\nDärmed har också den kommunala demokratin\r\nförsvagats, och detta är allvarligt. Jag utgår ifrån att\r\ndet inte var tanken när man införde de här\r\nsystemen, utan tanken var att man skulle\r\neffektivisera, och det är bra. Men har det fått som\r\nen sidoeffekt, vilket jag tror att det har fått, att de\r\nkommunalt förtroendevalda har klivit upp på\r\nläktaren för att sätta sig där och titta på när\r\ntjänstemännen köper och säljer, då tycker jag att\r\ndet är allvarligt för den kommunala demokratin.</pre><pre>Jag har kunnat konstatera, i likhet med professor\r\nBenny Hjern, att den ekonomiska styrningen\r\ntenderar att leva ett liv vid sidan av verksamheten,\r\noch det är en brist. Besluten om fri etablering inom\r\nbarnomsorgen och på sjukvårdens område har en\r\nsådan konstruktion att man får etablera sig fritt,\r\nmen kommuner och landsting skall betala\r\nräkningen, oavsett om det behövs eller inte.\r\nDärmed tar man bort totalkostnadskontrollen i\r\nkommuner och landsting.</pre><pre>Gunnar Sträng sade en gång att den som beslutar\r\nom utgiften också skall ta plånboken och betala\r\nräkningen. Man måste hålla ihop det hela.</pre><pre>Vi vill alla ha komplement, t.ex. fria skolor. Jag\r\nmenar att man då får ordna ett system där man inte\r\nstör möjligheterna att hålla totalkostnaderna i\r\nekonomin nere.</pre><pre>Jag har intresserat mig litet grand för de anställdas\r\nyttrandefrihet. Frågan har varit uppe i debatten.\r\nJag skall inte återupprepa detta. Men jag anser att\r\ndet är sorgligt att behöva uppleva att de kommunalt\r\nanställda i dag känner att de inte fritt kan tala om\r\nvad de tycker och att de hotas öppet eller indirekt\r\nav uppsägningar eller omplaceringar. Detta är en\r\nrealitet i dag. Vi måste rikspolitiskt med kraft\r\nmarkera att det är ett brott mot yttrandefrihet och\r\noffentlighetsprincip.</pre><pre>Jag vill också säga, herr talman, att riksdagens\r\nsocialutskott för en tid sedan hade en uppvaktning\r\noch en hearing om sjukvårdsforskningen. Där sade\r\nföreträdare för forskarsamhället att risken med de\r\nnya ekonomiska styrsystemen är att basen för den\r\nkliniska forskningen eller sjukvårdsforskningen blir\r\nför snäv. Var och en förstår vad det innebär för den\r\nframtida utvecklingen av svensk hälso- och\r\nsjukvård om de ekonomiska styrsystemen inte ger\r\nmöjlighet att utveckla den kliniska forskningen i\r\nsjukvården.</pre><pre>Vi besökte en kommun för att titta på\r\nstyrsystemens inverkan på missbrukarvården. När\r\npengarna var slut betalade man inte ut mer. Det\r\nfanns ett totalkostnadsansvar. De som jobbar på\r\nden sociala sidan sade att det står i socialtjänstlagen\r\natt man skall ge alla missbrukare vård. Svaret\r\nlydde: Då får väl några av er säga upp sig, så att det\r\ngår ihop för resultatenheten.</pre><pre>Vi kunde från socialutskottets sida konstatera att\r\nman inte följde upp det nationella mål som finns i\r\nsocialtjänstlagen och som riksdagen har fattat\r\nbeslutet om i den kommunen.</pre><pre>Det stora hotet anser jag vara de nyliberala idéer\r\nsom säger att kommunerna utgör monopol som\r\nmåste brytas upp och att medborgarna skall bli\r\nkunder och som ser kommunen som ett företag.\r\nSjälv är man VD och pekar med hela armen. Man\r\nhar inte förstått skillnaden mellan ett kommunalt\r\nsjälvstyrelseorgan och en organisation vilken som\r\nhelst. Det är inte underligt att det bär i väg åt fel\r\nhåll när man inte ser på kommunen som\r\nsjälvstyrelseorgan utan tror att man skall\r\norganisera den ungefär som ett företag.</pre><pre>Därför hoppas jag att man i en sådan här\r\nutvärdering kikar ordentligt på var gränsen går, så\r\natt det inte går att vidta systemförändringar som\r\nstrider mot den kommunala självstyrelsens idéer.\r\nDe är ju grundlagsfästa i regeringsformen. Där står\r\ndet att all makt utgår från folket, och där är den\r\nkommunala självstyrelsen en viktig bit.</pre><pre>Avslutningsvis, herr talman, vill jag säga följande:\r\nOm socialdemokraterna kommer till makten utgår\r\njag ifrån att man kommer att fullfölja\r\nutvärderingen av hur det ser ut med demokratin i\r\ndet svenska landskapet och att det görs under\r\nledning och ansvar av parlamentariker. Det vore\r\nväl konstigt annars! De får kika på hur det ser ut\r\noch vad som är bra och dåligt.</pre><pre>Därefter får man återupprätta folkstyrelsens\r\nprinciper på de områden där de har sargats. En\r\nviktig sådan är gemenskapsidén. Man bor i en\r\ngemenskap i en kommun. Man får rösta fram\r\nmedborgare. Man får vara med och bygga sin egen\r\nframtid i stället för att anses som kund på någon\r\nmarknad som köper hit och dit. Gemenskapsidén är\r\nviktig, och det är viktigt att man kan rösta.</pre><pre>Jag hoppas att det skall bli en bred parlamentarisk\r\nuppslutning efter valet och att Socialdemokraterna\r\noch andra politiska partier är med och återkommer\r\ntill riksdagen med förslag som stärker den\r\nkommunala demokratin och förhindrar att den\r\nspårar ur på en marknadsväg långt bort från\r\ndemokrativägen.</pre><pre>Anf. 127  YLVA ANNERSTEDT (fp)\r\nreplik:</pre><pre>Herr talman! I en debatt i\r\nkonstitutionsutskottsärenden må det vara mig\r\ntillåtet att rätta Bo Holmbergs citat ur\r\nregeringsformen. Han sade att all makt utgår från\r\nfolket. Det står faktiskt att all offentlig makt utgår\r\nfrån folket.</pre><pre>Samtidigt vill jag säga att jag tycker att det är\r\nutomordentligt att Bo Holmberg tar ställning för\r\ndet fria valet i fråga om skolor och i fråga om\r\nomsorg ute i kommunerna. Detta har inneburit en\r\nväsentlig förändring. Det är ett trendbrott och ett\r\nideologibrott hos socialdemokraterna. Det är\r\nalldeles utmärkt att vi får stöd för tanken att det\r\nfaktiskt är kommuninvånarna som skall ha rätt att\r\nvälja och som skall fälla avgörandet när det gäller\r\nvilka tjänster de vill att kommunen skall förse dem\r\nmed.</pre><pre>Bo Holmberg sade att köp--sälj-systemet lever sitt\r\neget liv. Jag kan instämma i de farhågor som finns\r\nför detta. Det handlar naturligtvis om att vi lever\r\ni en brytningstid då politikerrollen förändras. Det\r\nkrävs att också politikerna utbildas och inser att de\r\nmåste agera på ett annorlunda sätt. De kan inte\r\növerlämna makten till tjänstemännen eller låta sig\r\nskjutsas upp på läktaren för att titta på vad som\r\nhänder. Det är politikerna som skall styra. Det är\r\npolitikerna som skall göra prioriteringarna. Det är\r\nkommunerna som skall ha ansvaret, även om man\r\ninte producerar alla tjänster själv.</pre><pre>Det krävs alltså en ny och aktiv politiker som\r\nfungerar på ett annat sätt än den gamla bypolitikern\r\nsom satt och bestämde varenda detalj själv. Nu är\r\ndet riktlinjerna som skall följas och\r\nkvalitetskontrollen som skall utövas under\r\npolitikernas ansvar. Det innebär naturligtvis att det\r\nsker misstag i övergången. Det innebär att det finns\r\npolitiker som inte har insett att de måste agera på\r\nett annat sätt och inte bli offer för\r\nomständigheterna.</pre><pre>Jag tror att en utvärdering av den typ som utskottet\r\när enigt om är ett utomordentligt instrument för att\r\nföreslå förändringar eller ge ytterligare stöttor till\r\npolitikerna i arbetet med att vara bra politiker och\r\nbra företrädare för sina väljare.</pre><pre>Anf. 128  BO HOLMBERG (s) replik:</pre><pre>Herr talman! Jag har kunnat följa förändringar ute\r\ni kommuner. Jag har kunnat följa dem i min egen\r\nkommun Härnösand. Det har skett en utförsäljning\r\nav bussverksamheten till men för den kommunala\r\nekonomin. Jag har konstaterat att man har skickat\r\nut hela den tekniska verksamheten. Det har inte\r\ngjorts i en demokratisk process och med ansvar för\r\nvarandras åsikter, utan med en bestämd vilja att\r\nskicka i väg det hela på entreprenad. Jag har talat\r\nmed kommunalpolitiker som har gått ute på stan.\r\nDe har fått frågor av medborgarna om hur det kan\r\nse ut som det gör på den tekniska sidan, t.ex. med\r\ngatorna, och på det andra området. Politikerna\r\nsäger: Det har vi lagt i ett kommunalt bolag, så det\r\nkan vi inte svara på. Jag har mött kommunalt aktiva\r\nsom säger att de måste ställa in\r\nfullmäktigesammanträden därför att de har skickat\r\ni väg så mycket på bolag att de inte har så mycket\r\natt göra.</pre><pre>Det är klart, Ylva Annerstedt, att medborgarna\r\nefter ett tag frågar varför det skall finnas politiska\r\npartier när man inte kan tala med företrädarna. De\r\nhar ju skickat saker på entreprenad, dvs. frånhänt\r\nsig möjligheten att styra.</pre><pre>Jag vill säga att det inte var av illvilja som man\r\ninledde den här processen. Man var väl trängd av\r\nden ekonomiska verkligheten. Men jag tycker att\r\nsignalerna är så pass oroande att vi måste ta dem\r\ntill oss. För mig är faktiskt demokratin viktigare än\r\nentreprenadsystem, köpa--sälj-system och sådana\r\nsaker. Vi får inte förstöra ett viktigt\r\nframtidsinstrument för att utveckla Sverige framåt.</pre><pre>Jag vill till sist säga följande till Ylva Annerstedt:\r\nNär jag satt i Hälso- och sjukvårdsutredningen\r\nförsökte vi att komma fram till vad köpa--sälj-\r\nsystemen har betytt. Man har ju sagt att\r\nverksamheterna har blivit så mycket effektivare. Vi\r\nkunde inte se det. Nu gör Landstingsförbundet en\r\nutvärdering. Antagligen är det på det sättet -- jag\r\nsäger antagligen, för jag vet inte -- att det är det\r\nkommunala skattestoppet och det faktum att\r\nregeringen har dragit in pengar från kommuner och\r\nlandsting som har lett till att verksamheten har\r\nblivit effektivare.</pre><pre>Det har nämligen i preliminära studier visat sig att\r\ndet blivit samma resultat oavsett om man\r\ngenomfört förändringar i organisationen och infört\r\nköpa--sälj-system eller om man har suttit och sovit\r\nhela tiden med sin gamla organisation. Man har\r\nvarit lika duktig att spara i den organisation där\r\nman har sovit som i den där man har varit aktiv i\r\növerkant. Det som har styrt det hela och varit\r\navgörande är skattestoppet i kombination med\r\nindragning av pengar.</pre><pre>Anf. 129  YLVA ANNERSTEDT (fp)\r\nreplik:</pre><pre>Herr talman! Bo Holmberg sade någonting i sitt\r\nförra inlägg som jag gärna skulle vilja instämma i.\r\nHan sade att kommuner inte skall vara företag. Jag\r\nhåller helt med Bo Holmberg om detta. Kommuner\r\nhar inte förutsättningar att arbeta som ett företag.\r\nDe skall företräda kommuninnevånarnas intresse\r\npå bästa möjliga sätt.</pre><pre>Om kommunalt förtroendevalda och tjänstemän\r\nhade haft bättre förutsättningar att vara företagare,\r\nhade de säkert varit det. Jag tror att det krävs\r\nspeciell kompetens för att bevara den kommunala\r\ndemokratin och ha ansvar inför sina väljare och\r\nkommuninnevånarna. Det är en annan typ av\r\nmänniska än den som är företagare. Därför skall\r\nman se till att hålla dessa verksamheter skilda.</pre><pre>Jag är precis lika stor motståndare som Bo\r\nHolmberg till den trend som eventuellt finns på en\r\ndel ställen att man med avsikt att hemlighålla saker\r\noch ting för kommuninnevånarna lägger\r\nverksamheter i kommunala bolag. Jag tycker att\r\ndet är alldeles förkastligt. Det skall definitivt\r\nbekämpas.</pre><pre>Det måste vara varje kommunalpolitikers ansvar\r\natt bevaka detta. En av anledningarna till den nya\r\nkommunallagens tillkomst år 1991 var bl.a. att vi\r\nskulle få in bestämmelser som reglerade\r\npolitikernas insyn och kontroll i de kommunala\r\nbolagen.</pre><pre>Här finns bestämmelser att utnyttja. Det har\r\ndessutom kommit ytterligare tillägg under senare\r\ntid. Det är de förtroendevaldas ansvar att utnyttja\r\nde möjligheter till insyn som lagen faktiskt ger. Det\r\ngör man inte, därför att man på många håll inte vet\r\ntillräckligt.</pre><pre>Det finns all anledning i världen att vi alla i våra\r\npolitiska partier, var och en hos sig, medverkar till\r\nett genuint utvecklings- och utbildningsarbete för\r\nvåra kommunala förtroendevalda, så att de\r\nutnyttjar de insynsmöjligheter som finns och\r\nmotarbetar trenden att lägga verksamheter i\r\nkommunala bolag för att försvåra insynen.</pre><pre>Att ha kommunala förtroendevalda i kommunala\r\nbolagsstyrelser innebär med nödvändighet att man\r\nsitter på två stolar. Man har lojalitet dels mot\r\nföretagets verksamhet, dels mot sina väljare. Det är\r\nfaktiskt inte alltid som syftet med bolagets\r\nverksamhet sammanfaller med\r\nkommuninnevånarnas bästa.</pre><pre>Anf. 130  BO HOLMBERG (s) replik:</pre><pre>Herr talman! Det gläder mig att Ylva Annerstedt\r\nhar inställningen att kommunerna inte skall\r\nutveckla några affärsverk. Kommuner är\r\nkommunala självstyrelseorgan, och ett led i det\r\nsvenska folkstyret.</pre><pre>Nu anordnar de båda kommunförbunden\r\nkonferenser, Ylva Annerstedt -- och inte en\r\nkonferens, utan tusen konferenser -- där man har\r\nkonsulter som kliver fram och lägger på over-head-\r\nbilder och konstaterar: Nu måste ni tänka om här.\r\nNi måste förstå att kommuner är monopol som\r\nmåste brytas upp. Ni måste förstå att medborgarna\r\nskall bli kunder. Ni måste förstå att barnomsorgen\r\nskall bli affärsområde 1 och äldreomsorgen\r\naffärsområde 2.</pre><pre>Detta får man höra inte bara på en konferens, utan\r\npå tio konferenser. Det är klart att människor då\r\nbörjar undra om de är till besvär, eller om de har\r\nläst alldeles fel. Jag hoppas därför att det nu blir\r\nbalans, och här tycker jag att konstitutionsutskottet\r\nhar gjort en viktig insats genom att av regeringen\r\nbeställa en utvärdering.</pre><pre>Jag hoppas att man i lugn och ro kan gå igenom\r\nmaterialet, låta den kommunala demokratins\r\nprinciper vara riktgivande för utvärderingen och\r\nkomma med förslag till riksdagen. Riksdagen har\r\ndå med detta beslut gjort en stor insats.</pre><pre>Jag hör själv till dem som åker runt och säger att\r\nman får välja om man skall utveckla kommunen till\r\nnågon form av affärsverk eller om man skall stå fast\r\nvid kommunen som självstyrelseorgan. Vi\r\nsocialdemokrater tvekar inte var vi står i den\r\nfrågan. Efter debatten här i dag har jag förstått att\r\ndet kan bli en rätt så bred majoritet bakom att hålla\r\nfast vid demokratins spelregler i kommunerna.</pre><pre>Anf. 131  SIMON LILIEDAHL (nyd):</pre><pre>Herr talman! Ny demokrati har allt sedan sitt\r\ninträde i riksdagen i olika partimotioner drivit\r\nfrågan om en minskning av det statliga och\r\nkommunala partistödet. Vi anser att detta är en\r\nviktig principiell fråga. Besparing och\r\nåterhållsamhet bör vara budskapet från politikerna\r\ntill allmänheten.</pre><pre>Vi har föreslagit att det statliga stödet för\r\nbudgetåret 1994/95 skall minskas med 10 % utöver\r\nden av regeringen redan föreslagna minskningen på\r\n10 %. Beträffande det kommunala stödet har Ny\r\ndemokrati förslagit att det skall minskas med 50 %\r\nunder en treårsperiod med start 1995.</pre><pre>Reglerna för fördelningen av de kommunala stödet\r\ngynnar i dag otvivelaktigt de större partierna och\r\nmissgynnar oss små. Ett bättre och rättvisare\r\nsystem skulle enligt vår mening vara att införa ett\r\nsystem med fasta belopp för grundstöd, lika för alla\r\npartier. Annars kan ett litet parti få betydande\r\nsvårigheter att hävda sig i lokalpolitiken i\r\nkonkurrens med de stora partierna, vilket är något\r\nsom i grunden får anses strida mot den kommunala\r\ndemokratin.</pre><pre>Under detta riksmöte och tidigare riksmöten har\r\nvåra motioner beträffande en minskning av\r\npartistödet avstyrkts framför allt med argumentet,\r\natt om regeringen skulle besluta om en nedskärning\r\nskulle detta innebära en inskränkning i\r\nkommunernas kompetensutövning.</pre><pre>Vi har i år liksom tidigare år föreslagit att\r\nregeringen skall tillsätta en utredning beträffande\r\ndet kommunala partistödets omfattning. Vi har\r\nemellertid till vår glädje nu delvis villfarits genom\r\nen av Statskontoret nyligen gjord utredning. En\r\nutvärdering av denna skall göras inom\r\nregeringskansliet. Vi i Ny demokrati är mycket\r\nspända på resultatet.</pre><pre>I samma motion där vi berör frågan om det\r\nkommunala partistödet har vi yrkat på att\r\nriksdagen skall komplettera kommunallagen med\r\nbestämmelser som går ut på att ett parti som har\r\nerhållit mandat i fullmäktige men som inte är\r\nföreträtt i kommunstyrelsen skall ha rätt att låta\r\nledamot eller suppleant som företräder partiet i\r\nfullmäktige närvara vid styrelsens sammanträden\r\noch även delta i överläggningarna. Efter valet 1991\r\nfanns det många exempel på att partier med få\r\nmandat inte ens fått en insynsplats.</pre><pre>Vi anser vidare att även en person som inte är\r\nförtroendevald bör ha närvarorätt i nämnd eller\r\nstyrelse. Vi anser alltså att dessa frågeställningar\r\nbör utredas närmare. I likhet med tidigare år har\r\nutskottet sagt att närvarorätten endast gäller\r\nförtroendevalda. Det är just denna fråga som vi vill\r\nha närmare utredd.</pre><pre>Regeringen har lagt fram ett förslag om offentliga\r\nnämndsammanträden. Enligt detta tycks det finnas\r\nvissa möjligheter för allmänheten att få närvara\r\nunder vissa förutsättningar. Vi önskar emellertid att\r\ndet specifikt skall utsägas att det framför allt är\r\nrepresentanter för partier som skall få delta. Vi\r\nanser att man närmare bör utreda denna fråga.</pre><pre>Slutligen vill jag med anledning av kommentarerna\r\nfrån Lokaldemokratikommittén i inledningen av\r\nKU:s betänkande i likhet med kommittén\r\nunderstryka vikten av att regeringen tar initiativ till\r\nen översyn av den kommunala revisionen. Jag\r\ninstämmer med kommittén som trycker på att den\r\nkommunala revisionen, liksom för övrigt den\r\nstatliga, bör ha en hög kompetens.</pre><pre>Jag instämmer också med samma kommitté när den\r\nföreslår att regeringen skall utreda den kommunala\r\noch regionala näringslivspolitiken mot bakgrund av\r\nen eventuell EU-anslutning.</pre><pre>Herr talman! Jag vill slutligen yrka bifall till mina\r\ntvå reservationer, nr 2 och 4.</pre><pre>Anf. 132  YLVA ANNERSTEDT (fp)\r\nreplik:</pre><pre>Herr talman! I utskottsbetänkandet anser\r\nmajoriteten, dvs. i det här fallet alla partier utom\r\nNy demokrati, att offentligt stöd skall utgå till\r\npartierna för att de skall kunna ha en rimlig\r\nverksamhet utan att vara beroende av medel\r\nutifrån. När det gäller utformningen av bidraget\r\navgör varje kommun själv hur man vill utforma det\r\nstöd som skall utgå till de partier som är\r\nrepresenterade i fullmäktige.</pre><pre>Som Simon Liliedahl påpekade ger ju det här\r\nförslaget en möjlighet till öppna\r\nnämndsammanträden där även Ny demokrati är\r\nvälkommet att delta. Vi har inte funnit någon\r\nanledning att begränsa närvarorätten till de\r\npolitiska partierna, utan den gäller samtliga\r\nmedborgare. Om medborgarna hade tyckt att Ny\r\ndemokrati skulle vara representerade i form av\r\nförtroendevalda i alla nämnder och styrelser hade\r\nde röstat så att Ny demokrati hade fått en ökad\r\nrepresentation.</pre><pre>Herr talman! Jag yrkar avslag på Ny demokratis\r\nreservationer och bifall till hemställan i\r\nbetänkandet.</pre><pre>Anf. 133  OLA KARLSSON (m):</pre><pre>Herr talman! Den kommunala självstyrelsen är en\r\nav hörnpelarna i den svenska demokratiska\r\nstrukturen och modellen. Den kommunala\r\ndemokratin och självstyrelsen måste därför ha\r\nvillkor som gör att de lokala politikerna känner att\r\nderas viktiga uppgift är meningsfull. På riksnivå\r\nmåste vi därför visa respekt för de kommunala\r\nbeslutsfattarna och inte lägga oss i och peta i allt för\r\nmycket av det som är deras ansvarsområden.</pre><pre>Dagens betänkande behandlar delar av\r\nLokaldemokratikommitténs betänkande. Det\r\nbehandlar också ett antal motioner, både\r\nföljdmotioner och ett antal motioner från den\r\nallmänna motionstiden. Vi kan konstatera att det\r\nfinns många utestående frågor som kommer att\r\nberedas ytterligare. Dit hör den kommunala\r\nsjälvstyrelsens rättsliga reglering, de\r\nförtroendevaldas arbetsförutsättningar, den\r\nkommunala revisionen m.m.</pre><pre>Kommuner och landsting hanterar i dag en mycket\r\nomfattande verksamhet. Det mesta sker i egen regi,\r\nmen alltmer har kommit att läggas ut på\r\nentreprenörer eller upphandlas i viss konkurrens.\r\nEn så stor verksamhet ställer mycket stora krav på\r\nutvärdering och uppföljning. Det gäller både den\r\nverksamhet som drivs i egen regi och den som\r\nupphandlas från andra. Här är den föreslagna\r\nändringen i kommunallagen bra. Den klargör\r\nnämndernas ansvar och skyldigheten för\r\nfullmäktige att möjliggöra detta via avtal eller på\r\nannat sätt innan verksamhet läggs ut på\r\nentreprenad.</pre><pre>Vi anser att det är positivt att införa folkinitiativet\r\nbeträffande kommunala folkomröstningar. Det gör\r\ndet möjligt för 5 % av medborgarna att kräva\r\nfolkomröstning i en fråga. Att ge möjlighet för\r\nmedborgarna att direkt få ta ställning i en fråga ser\r\njag som en utveckling och förstärkning av\r\ndemokratin. Det är verkligt folkstyre.</pre><pre>En annan förbättring är att personalföreträdare\r\ninte längre skall ha rätt att närvara vid\r\nbehandlingen av ärenden som gäller beställning och\r\nupphandling av varor och tjänster. Det är något\r\nsom varit ett problem vid upphandling av\r\nkonkurrensutsatt verksamhet och när man haft\r\nrenodlade beställarnämnder som haft att agera\r\nsjälvständigt gentemot utförarnämnder. Vidare\r\nföreslås förtydliganden dels när det gäller rätten att\r\nta ut avgifter för tjänster och nyttigheter, dels när\r\ndet gäller självkostnadsprincipen.</pre><pre>Ett enigt utskott föreslår också att regeringen bör\r\nvidta åtgärder för en samlad utvärdering och\r\nuppföljning av medborgerlig insyn och kontroll.</pre><pre>Herr talman! Utskott är i stort sett enigt. Vad gäller\r\nfolkomröstningar har Socialdemokraterna en\r\nreservation, och jag har redovisat vår syn i den\r\nfrågan. Ny demokrati har en reservation som gäller\r\nnärvarorätt. Här är det vår uppfattning att det bör\r\ngälla förtroendevalda. Det bör vara en fråga för\r\nrespektive fullmäktige att besluta om. Det är inte\r\nen riksdagsfråga att reglera sådana skyldigheter för\r\nkommunerna. Möjligheterna att ge närvarorätt\r\nfinns redan. Vi behöver inte införa någon\r\nskyldighet.</pre><pre>Det är samma sak med det kommunala partistödet.\r\nKommunalt självstyre måste innebära att\r\nkommunerna själva får bestämma. Det är inte en\r\nfråga som vi skall lägga oss i.</pre><pre>Alla frågor som vi hanterar i samhället är inte heller\r\npolitiska. På den statliga nivån skall man inte alltför\r\nmycket lägga sig i vad som sker på den kommunala\r\nnivån. På den kommunala nivån måste man också\r\nlåta bli att lägga sig i frågor som bara medborgarna\r\nsjälva kan hantera. Skolpengen och\r\nbarnomsorgspengen är exempel på former att föra\r\nut beslut och ansvar från den politiska sfären ut till\r\nmedborgarna själva. Här finns det fortfarande\r\nmycket att göra.</pre><pre>Sedan tyckte jag att det var intressant att lyssna på\r\nBo Holmbergs åsikter i det här ämnet. Efter några\r\når i kommunalpolitiken kan jag konstatera att det\r\nfinns ekonomisystem som inte bara lever sitt eget\r\nliv utan som i vissa fall har slutat att leva något liv.\r\nDär kämpar politikerna glatt vidare utan någon\r\nsom helst kontroll över det ekonomiska systemet.</pre><pre>Många av de problem som kommunalpolitikerna\r\nmöter i dag och många av de problem som Bo\r\nHolmberg tog upp handlar ju om en annorlunda\r\nekonomisk situation för kommunerna. Jag kan\r\nkonstatera att Socialdemokraterna inte kommer att\r\nföreslå några ytterligare medel till kommunerna\r\njämfört med vad regeringen gör. Kommunernas\r\nekonomiska situation kommer att vara densamma\r\noavsett vilket parti som är i regeringsställning.</pre><pre>Herr talman! Med det vill jag yrka bifall till\r\nhemställan i utskottets betänkande.</pre><pre>Anf. 134  CATARINA RÖNNUNG (s):</pre><pre>Herr talman! Folkinitiativ till en folkomröstning\r\nger möjlighet till verkligt folkstyre, sade Ola\r\nLarsson. På vilket sätt blir det ett verkligt folkstyre?\r\nFullmäktige kan ju i alla fall vägra att ta upp frågan\r\ntill folkomröstning. Då har man ju inte fört frågan\r\nett steg framåt. Det är trots allt fullmäktige som\r\nskall besluta om detta.</pre><pre>Anf. 135  OLA KARLSSON (m):</pre><pre>Herr talman! Här är det frågan om en avvägning i\r\nsystemet. Möjligheterna till en folkomröstning\r\nökar självfallet med det föreslagna folkinitiativet.\r\nCatarina Rönnung menar väl inte att folk inte i\r\nnågot fall skall få avgöra frågor i folkomröstningar.\r\nOm jag inte minns alldeles fel har även\r\nSocialdemokraterna ställt sig bakom en\r\nfolkomröstning i EU-frågan. Jag antar att det finns\r\ntungt vägande skäl även för det. Jag tror att vi\r\nbehöver fler folkomröstningar, både på de statliga\r\noch den kommunala nivån.</pre><pre>Anf. 136  CATARINA RÖNNUNG (s):</pre><pre>Herr talman! Först skall jag be Ola Karlsson om\r\nursäkt för att jag kallade honom vid fel efternamn.</pre><pre>I mitt första inlägg sade jag att vi är anhängare av\r\natt folkomröstningsinstitutet används i ungefär\r\nnuvarande omfattning. Vi skall använda\r\nfolkomröstningen i stora övergripande frågor.\r\nKommunindelningsfrågor är t.ex. bra att\r\nfolkomrösta om.</pre><pre>Att man skall kunna folkomrösta i vilken fråga som\r\nhelst tycker vi är att gå för långt. Via den\r\nrepresentativa demokratin skall man ha kännedom\r\nom vad folk anser, driva de politiska frågorna inom\r\nde politiska partiernas ramar, för att kunna fatta\r\nlångsiktiga beslut och väga kostnader mot utgifter\r\npå ett långsiktigt sätt.</pre><pre>Anf. 137  OLA KARLSSON (m):</pre><pre>Herr talman! Jag förstår inte riktigt vad Catarina\r\nRönnung är rädd för, eller varför hon är rädd för att\r\nmedborgare i en kommun skall få säga vad de vill i\r\nen folkomröstning efter ett folkinitiativ. Om de\r\npolitiska partierna och partisystemet fungerar som\r\nde skall och kanaliserar viktiga frågor, kommer inte\r\nnågra folkinitiativ att behöva tas. Med Catarina\r\nRönnungs modell försvinner möjligheten för\r\nmedborgarna att begära en folkomröstning när det\r\npolitiska systemet inte klarar att hantera\r\nsituationen. Därför innebär den föreslagna\r\nmodellen en klar förbättring jämfört med\r\ndagsläget.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>15 §  Kommunal biståndsverksamhet</pre><pre>Föredrogs</pre><pre>konstitutionsutskottets betänkande</pre><pre>1993/94:KU41 Kommunal biståndsverksamhet\r\n(prop. 1993/94:189).</pre><pre>Anf. 138  LENNART ROHDIN (fp):</pre><pre>Herr talman! Vi behandlar nu regeringens\r\nproposition med förslag att utvidga kommunernas\r\nmöjligheter att ge bistånd till kommuner i andra\r\nländer. Ett enigt konstitutionsutskott går utan\r\nvidare resonemang på regeringens linje. Jag har\r\ndärför inga förhoppningar om att kunna förhindra\r\neller avvärja detta beslut.</pre><pre>Jag vet dock att åtskilliga ledamöter här i\r\nkammaren precis som jag delar den principiella\r\nuppfattningen att bistånd i andra länder skall vara\r\nen fråga för riksdag och regering och inte för\r\nlandets kommuner. Jag vill därför yrka bifall till\r\nmotion K63 och avslag på propositionen och\r\ndärmed också på utskottets hemställan under\r\nmom. 1.</pre><pre>I propositionen föreslås att kommunernas\r\nmöjligheter att ge internationellt bistånd utvidgas\r\nytterligare utöver vad som skett senast i samband\r\nmed tillkomsten av 1991 års kommunallag.\r\nBakgrunden är det ökade intresse som många\r\nkommuner känt att få bistå vänortskommuner\r\nsärskilt i de baltiska staterna i deras ansträngda\r\nutvecklingsarbete.</pre><pre>Herr talman! Internationellt biståndssamarbete\r\nbör, som propositionen också pliktskyldigt\r\nredovisar, vara ett statligt ansvar inom ramen för\r\nutrikes- och biståndspolitiken. Med den successiva\r\nuppluckring som skett, och som propositionen är\r\nytterligare ett steg i, urgröps denna grundprincip\r\nalltmer.</pre><pre>Tunga remissinstanser som SIDA, som onekligen\r\nbesitter en viss erfarenhet av långsiktigt\r\nbiståndsarbete i en främmande miljö, avvisar den\r\ngrundläggande tanken i propositionen. Också\r\nKammarrätten i Göteborg, Riksrevisionsverket\r\noch Företagarnas riksorganisation framhåller\r\ndenna grundprincip. Som sed är när man har en\r\nklar politisk viljeriktning, anser sig varken regering\r\neller utskott behöva ödsla någon ingående\r\nargumentation till den förskjutning i principiellt\r\navseende som propositionen är uttryck för.</pre><pre>Jag förnekar inte alls att det finns ett mycket starkt\r\noch välkommet engagemang, framför allt när det\r\ngäller vänortskommuner i våra baltiska\r\nsysterländer, ute i landets kommuner och bland\r\nstora delar av svensk allmänhet. Det engagemanget\r\nkan mycket väl kanaliseras via\r\nfrivilligorganisationer vid sidan om det statliga\r\nbiståndet. De resurser och det kunnande som\r\nföreligger på sina håll i kommuner kan, som ju\r\nockså SIDA påpekat, kanaliseras i ett\r\nverkningsfullt stöd till de statliga biståndsinsatser\r\nsom görs.</pre><pre>Herr talman! Internationellt biståndssamarbete\r\nmåste till skillnad från vanligt vänortssamarbete\r\npräglas av omfattande kunskap i internationella\r\nförhållanden och utvecklingsfrågor. Till detta\r\nkommer ett icke oväsentligt mått av utrikespolitiskt\r\nkunnande och omdöme, som inte rimligtvis kan\r\nförväntas ingå i reguljär kommunal verksamhet.\r\nRiskerna för felbedömningar, säkerligen alltid mot\r\nbakgrund av vällovliga ambitioner och starka\r\nsolidaritetskänslor, måste därmed vara alldeles för\r\nstora.</pre><pre>Propositionen söker undvika dessa risker med\r\nrestriktioner om vilka kommuner i vilka stater som\r\nfår erhålla kommunalt bistånd och om samråd med\r\nregeringen. Dessa förslag visar på svårigheterna\r\noch undanröjer inte de principiella invändningarna.\r\nIndirekt visar det således på att man här rör sig på\r\nett känsligt principiellt plan, men man låtsas inte\r\nom problemet. Man vill inte stöta sig med en\r\nentusiastisk allmän opinion genom att hävda\r\ngrundläggande principer. I stället medverkar man\r\ntill en successiv förskjutning av perspektivet.</pre><pre>Herr talman! Engagemanget för Baltikum kan\r\nsäkert i de allra flesta fall betraktas som ytterst\r\nvälkommet och utrikespolitiskt helt oförargligt.\r\nMen det som kan ses som oförargligt i dag måste\r\nha generell bäring också i andra sammanhang och i\r\nandra opinionslägen. Det som har hänt sedan\r\nmurens fall i Berlin i oktober 1989 visar också att\r\nhistorien inte är död utan att den i högsta grad har\r\nåterkommit.</pre><pre>Ingen kunde föreställa sig det som hände hösten\r\n1989 i Öst- och Centraleuropa eller för den delen\r\ndet som hände i det forna Sovjetunionen hösten\r\n1991. Och då var det ännu svårare att föreställa sig\r\ndet som sedan hänt i Kaukasus, det forna\r\nJugoslavien och i Ryssland. Historien är inte död.\r\nDet enda vi kan förutsäga är att vi inte vet hur\r\nframtiden kommer att te sig. Det manar till\r\nförsiktighet.</pre><pre>Det kan vidare inte anses principiellt rimligt att\r\nman ute i kommunerna, kanske med knappa\r\nmajoritetsbeslut, skall kunna fatta beslut av denna\r\nart. Till skillnad från vad som gäller för närvarande\r\nbeträffande de baltiska staterna, kan samma\r\nlagreglering komma att tas i anspråk för liknande\r\nbiståndsinsatser från kommunal sida till orter i\r\nländer för vilka gäller att den politiska opinionen i\r\nvårt land är starkt splittrad. Delar regeringen denna\r\nopinionsuppfattning blir den trängd att medge\r\nkommuner som så önskar detta. I annat fall avvisas\r\nkommunernas framställningar. Aldrig så vällovliga,\r\nmen ofta tidsmässigt begränsade och spontana\r\nlokala opinioner, bör inte i någon större\r\nutsträckning få styra svenskt bistånd till människor\r\ni andra länder. Det är inte vårt samvete som skall\r\nvara gott, utan resultatet av svenska\r\nbiståndsinsatser.</pre><pre>(forts.)</pre><pre>Ajournering</pre><pre>Kammaren beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>15 §   (forts.) f415 &gt; Kommunal biståndsverksamhet</pre><pre>(forts. KU41)</pre><pre>Anf. 139  INGVAR SVENSSON (kds):</pre><pre>Herr talman! Jag vill bara helt kort yrka bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>16 §  Förvaltningsmyndigheternas ledning</pre><pre>Föredrogs</pre><pre>konstitutionsutskottets betänkande</pre><pre>1993/94:KU42 Förvaltningsmyndigheternas ledning\r\n(prop. 1993/94:185).</pre><pre>Anf. 140  INGVAR JOHNSSON (s):</pre><pre>Herr talman! Regeringen har föreslagit att centrala\r\nförvaltningsmyndigheter skall styras som s.k.\r\nenrådighetsverk om det inte finns vägande skäl som\r\nmotiverar att myndigheterna leds på något annat\r\nsätt.</pre><pre>Vi socialdemokrater yrkar avslag på detta, därför\r\natt vi anser att huvudregeln skall vara att\r\nförvaltningsmyndigheternas ledning skall utgöras\r\nav lekmannastyrelser.</pre><pre>Denna vår ståndpunkt bygger vi på att det svenska\r\nförvaltningssystemet är unikt i världen genom att\r\nmedborgarna har insyn i myndigheternas\r\nverksamhet på en mängd olika sätt. Allmänna\r\nhandlingar är i princip offentliga och\r\nmeddelarfrihet råder. Vi anser att denna\r\nsamhälleliga insyn och detta medborgerliga\r\ninflytande bäst garanteras i en ordning där\r\nhuvudregeln är att statliga myndigheter jämte\r\nverkschefen leds av valda lekmannastyrelser.</pre><pre>Inom några områden anser vi dessutom att ett\r\nabsolut krav på lekmannastyrelser i myndigheterna\r\nbör gälla.</pre><pre>-- Det gäller tillsynsmyndigheter som utfärdar\r\nintegritetskänsliga föreskrifter, ingrepp i\r\nmedborgarnas frihet och ekonomiska situation.</pre><pre>-- Det gäller myndigheter som arbetar under\r\naffärsliknande förhållanden och har en verksamhet\r\nsom innebär ett stort finansiellt ansvar.</pre><pre>-- Det gäller myndigheter inom områdena forskning\r\noch kultur, där det är av stort värde med styrelser,\r\neftersom statsmakterna medvetet valt att ge dessa\r\nverksamheter stor frihet.</pre><pre>-- Det gäller vidare fall där tidigare undantag gjorts\r\nfrån ordningen med enrådighetsverk, som en del\r\nstabsmyndigheter och myndigheter inom\r\nförsvarsmakten.</pre><pre>Däremot anser vi att smärre myndigheter som\r\nsysslar med rutinärenden kan inrättas som\r\nenrådighetsverk, under förutsättning att någon typ\r\nav insynsorgan finns.</pre><pre>Vi har också uppfattningen att någon av de externa\r\nstyrelseledamöterna bör utses till ordförande i\r\nstyrelsen, medan verkschefen bör ingå i styrelsen\r\nsom självskriven ledamot.</pre><pre>Herr talman! Med detta yrkar jag bifall till\r\nreservationen.</pre><pre>Anf. 141  BENGT HURTIG (v):</pre><pre>Herr talman! I den statliga utredningen om\r\nförvaltningsmyndigheternas ledning diskuterades\r\nbehovet av styrelser i statliga myndigheter. Man\r\nsäger att verksamheter som är av stor ekonomisk\r\nbetydelse, som berör människors integritet och som\r\nallmänt sett har stort inflytande i samhället måste\r\nanses vara i behov av styrelser och är mindre\r\nlämpliga att organisera som enrådighetsstyrelser.\r\nGenom en vanlig styrelse får\r\nförvaltningsmyndigheten en bred kompetens och\r\nerfarenhet till sin ledning. Man kan spegla olika\r\ndelar av samhället och få en mer sammantagen\r\növerblick över sina beslut och en bredare\r\nförankring.</pre><pre>Jag vill yrka bifall till min meningsyttring.</pre><pre>Anf. 142  INGVAR SVENSSON (kds):</pre><pre>Herr talman! Regeringen vill i sin proposition att\r\nman i första hand skall utgå från enrådighetsverk.\r\nDet kan finnas skäl till detta, som t.ex. effektivitet.\r\nSamtidigt pekar regeringen på att man skall vara\r\nöppen och flexibel och kunna välja andra former.\r\nMen utgångspunkten är enrådighetsverk.</pre><pre>Med detta vill jag yrka bifall till utskottets\r\nhemställan.</pre><pre>Anf. 143  CATARINA RÖNNUNG (s):</pre><pre>Herr talman! Som Ingvar Johnsson som vår\r\ntalesman för reservationen hävdat vill vi att Radio-\r\noch TV-verket skall ledas av en parlamentariskt\r\nsammansatt styrelse.</pre><pre>Radio- och TV-verket är den verkliga maktfaktorn\r\nnär det gäller att fördela tillstånd. Men riksdagen\r\nkommer mänskligt att döma att besluta att verket\r\ntrots allt skall organiseras som ett enrådighetsverk,\r\ndär verkschefen kommer att få stor makt. Därför\r\nskulle det vara synnerligen önskvärt att tjänsten\r\nsom överdirektör annonserades ut och synnerligen\r\nönskvärt att denna chef hade erfarenhet och meriter\r\nfrån kulturlivet.</pre><pre>Hon eller han måste göra mycket grannlaga\r\nbedömningar. Det vore bra om han eller hon inte\r\nbara tog strikt kommersiella hänsyn, utan gjorde\r\nsådana bedömningar som även skulle gynna svenskt\r\nkulturliv och vårt språkområde. Vi behöver en\r\nmotvikt mot det internationella mediebruset som\r\nhotar att dränka vår kultur och vårt språkområde.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>17 §  Några frågor om sekretess</pre><pre>Föredrogs</pre><pre>konstitutionsutskottets betänkande</pre><pre>1993/94:KU38 Några frågor om sekretess (prop.\r\n1993/94:165).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>\r\n18 §  Förnyat förslag till lagstiftning om\r\ningripande mot otillbörligt beteende avseende\r\noffentlig upphandling</pre><pre>Föredrogs</pre><pre>finansutskottets betänkande</pre><pre>1993/94:FiU22 Förnyat förslag till lagstiftning om\r\ningripande mot otillbörligt beteende avseende\r\noffentlig upphandling (prop. 1993/94:222).</pre><pre>Anf. 144  PER OLOF HÅKANSSON (s):</pre><pre>Herr talman! Det ärende vi nu skall debattera är\r\nförnyat förslag till lagstiftning om ingripande mot\r\notillbörligt beteende avseende offentlig\r\nupphandling. På något sätt är ordet förnyat ett\r\nnyckelord i sammanhanget.</pre><pre>Kammaren har hösten 1993 redan avgjort ett exakt\r\nlikalydande ärende. Den gången sade kammaren nej\r\ntill förslaget. Man gick på de motiveringar som\r\nsammanfattningsvis innebar att man ansåg att\r\nförslaget att införa den här typen av lagstiftning bröt\r\nmot den kommunala självstyrelsen. Man sade också\r\natt det bröt mot en artikel i den europeiska\r\nkonventionen om kommunal självstyrelse.\r\nDessutom kunde man konstatera att det finns lagar\r\noch regler som redan styr och reglerar den här\r\nverksamheten i tillräcklig omfattning.</pre><pre>Nu återkommer ärendet. Inget nytt har\r\npresenterats. Då har man först att försöka hitta ett\r\nsvar på frågan: Varför återkommer ärendet? Någon\r\nkanske kan förledas att tro att det här skulle gälla\r\nförhållanden i regeringskansliet. Men det gör det\r\nalltså inte. Det är exakt samma ärende som senast.\r\nFörhållandena inom regeringskansliet omfattas inte\r\nav denna lag.</pre><pre>Då kvarstår frågorna: Varför nu nagga den\r\nkommunala självstyrelsen i kanten? Varför bryta\r\nmot den europeiska konventionen om kommunal\r\nsjälvstyrelse? Varför införa ett onödigt regelverk?\r\nVarför öka byråkratin?</pre><pre>Vi från socialdemokratiskt håll ser inte någon\r\nmening med detta. Därför yrkar vi avslag på\r\npropositionen, vilket innebär att jag här yrkar bifall\r\ntill de socialdemokratiska reservationer som är\r\nfogade till betänkandet.</pre><pre>Anf. 145  BENGT HURTIG (v):</pre><pre>Herr talman! Vänsterpartiet anser inte heller att\r\ndenna lagstiftning är meningsfull. Vi anser att den\r\nkränker det kommunala självstyret och att vi har\r\ntillräckligt med lagstiftning på detta område som\r\nreglerar. Jag yrkar därför bifall till den\r\nsocialdemokratiska reservationen under mom. 1.</pre><pre>Anf. 146  TOM HEYMAN (m):</pre><pre>Herr talman! I reglerna för den offentliga\r\nupphandlingen är detta en viktig bit, och som nu\r\nåterkommer till riksdagen. Under de gångna åren\r\nhar vi sett en kraftigt ökad upphandling ute i\r\nkommunerna. Det har också lett till kraftigt\r\nminskade kostnader för skattebetalarna. Det är vi\r\nalla överens om; det medger även\r\nSocialdemokraterna i sin reservation.</pre><pre>Man säger att detta skulle utgöra ett brott mot den\r\nkommunala självstyrelsen. Men det finns\r\nfortfarande inget krav på någon kommunal\r\nupphandling. Det får kommunen själv bestämma.\r\nLagförslaget innebär att upphandlingen, om man\r\nväljer en sådan, skall vara korrekt.</pre><pre>Den nu gällande lag som det hänvisas till i\r\nreservationen ställer kravet att ett företag, som\r\nkänner sig träffat av otillbörlig upphandling, självt\r\nskall avlämna en anmälan till länsrätten för rättelse.\r\nDet kan vara ett nog så svårt ställningstagande för\r\nett mindre företag, ett företag som kanske för sin\r\nexistens är mycket beroende av goda kontakter med\r\nden kommunala upphandlaren.</pre><pre>Man kan komma i ett beroendeförhållande och det\r\nkan från kommunal sida bli ganska lätt att göra\r\n''riggade upphandlingar'' på olika sätt, som riktar\r\nin sig på en speciell leverantör. Behovet är alltså\r\nklart uttalat. Det finns behov av en möjlighet för\r\nKonkurrensverket att självständigt granska detta,\r\nvilket också är avsikten med detta lagförslag.</pre><pre>Herr talman! Därmed yrkar jag bifall till utskottets\r\nhemställan och avslag på reservationerna.</pre><pre>Anf. 147  PER OLOF HÅKANSSON (s):</pre><pre>Herr talman! Tom Heyman säger att om man väljer\r\noffentlig upphandling så skall det gå korrekt till.\r\nHan försöker därmed säga att den\r\nsocialdemokratiska linjen inte innebär det. På den\r\npunkten kan jag lugnt försäkra Tom Heyman, och\r\nalla andra som undrar, att jag är helt ense med Tom\r\nHeyman om att en upphandling skall gå korrekt till.\r\nMen faktum är att denna lag inte reglerar det. Den\r\nreglerar något helt annat.</pre><pre>Jag avundas inte Tom Heyman att försöka försvara\r\ndetta lagförslag. Men nog skulle det vara intressant\r\natt få veta varför man återkommer med detta\r\nförslag, när riksdagen en gång avvisat det. Varför\r\nskall man införa ett onödigt regelverk? Seriösa\r\naffärstidningar har ju kommenterat detta lagförslag\r\nsåsom en papperstiger, som bara ger\r\nmarknadsdomstolen en möjlighet som den redan\r\nhar. Varför lägger man då fram lagförslaget över\r\nhuvud taget? Jag avundas verkligen inte Tom\r\nHeyman i rollen att försöka försvara förslaget.</pre><pre>Anf. 148  BENGT DALSTRÖM (nyd):</pre><pre>Herr talman! Dan Eriksson i Stockholm har bett mig\r\natt ta över här i kammaren. Han har nämligen fått\r\nförhinder. Själv sitter jag med i näringsutskottet och\r\nsysslar med konkurrens.</pre><pre>Jag tänker fatta mig rätt kort. De reflexioner som en\r\nkollega noterat gör att jag konstaterar att det är rätt\r\nmärkligt att regeringen går emot arbetsgruppen\r\nsom hade ett lagförslag klart, ett lagförslag som\r\ninnebär denna skyldighet för statliga och\r\nkommunala myndigheter, nämligen att upphandla\r\nviss verksamhet i konkurrens -- vi har också haft det\r\nför yttrande i näringsutskottet, vill jag minnas.</pre><pre>Det är den linje som Ny demokrati driver. I detta fall\r\nkan vi inte tänka oss något annat än att yrka bifall\r\ntill vår egen reservation nr 2 i ärendet.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>19 §  Ändringar i skatteregisterlagen</pre><pre>Föredrogs</pre><pre>skatteutskottets betänkande</pre><pre>1993/94:SkU42 Ändringar i skatteregisterlagen.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>20 §  Utbildning för fredsbevarande\r\nverksamhet</pre><pre>Föredrogs</pre><pre>försvarsutskottets betänkande</pre><pre>1993/94:FöU12 Utbildning för fredsbevarande\r\nverksamhet (prop. 1993/94:244).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>21 §  Uppskov med behandlingen av vissa\r\närenden</pre><pre>Föredrogs</pre><pre>försvarsutskottets betänkande</pre><pre>1993/94:FöU13 Uppskov med behandlingen av vissa\r\närenden.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>22 §  Övergång till kapitalkostnader för lokaler,\r\nm.m.</pre><pre>Föredrogs</pre><pre>försvarsutskottets betänkande</pre><pre>1993/94:FöU14 Övergång till kapitalkostnader för\r\nlokaler, m.m. (prop. 1993/94:150 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>23 §  Bolagisering av Vägverkets\r\nproduktionsdivision m.m.</pre><pre>Föredrogs</pre><pre>trafikutskottets betänkande</pre><pre>1993/94:TU32 Bolagisering av Vägverkets\r\nproduktionsdivision m.m. (prop. 1993/94:180).</pre><pre>Anf. 149  BO NILSSON (s):</pre><pre>Herr talman! Eftersom vi socialdemokrater anser\r\natt propositionen om bolagisering av Vägverkets\r\nproduktionsdivision saknar viktiga besked föreslår\r\nvi att propositionen avslås. Skälet för avslaget är\r\nalltså bl.a. att vi måste få besked på fler områden.</pre><pre>Vad gäller de ekonomiska frågorna vill vi ha\r\nnöjaktiga besked om hur bolaget skall uppnå en\r\nsoliditet om 30 % eller skaffa sig en stark\r\nbalansräkning, om man vill uttrycka sig så. Det\r\nfinns en stor pensionsskuld som skall klaras upp.\r\nDet finns en semesterlöneskuld på 200 miljoner\r\nkronor. Det behövs ett kapitaltillskott i detta bolag.\r\nVad kostar det att bygga upp ett sådant här nytt\r\nbolag? Handlar det om 100 miljoner kronor, Elving\r\nAndersson? Eller hur mycket kan det kosta? Var\r\nskall alla pengarna komma ifrån? Vi\r\nsocialdemokrater vill gärna ha ett besked på denna\r\npunkt. Det är avgörande för oss när vi tar ställning\r\ni detta ärende.</pre><pre>Till sist undrar jag om det är rimligt att vi här i\r\nriksdagen skall bestämma vilken dag som denna\r\nverksamhet skall bolagiseras. Är det inte viktigare\r\natt de som sysslar med detta bolagiserar när de\r\nkänner att tidpunkten är inne, i stället för att\r\nriksdagen beslutar om sådana dagar? Jag tror inte\r\ndet är bra.</pre><pre>Jag vill också ha svar på några ideologiska frågor.\r\nÄr det så att regeringen redan nu förbereder en\r\nprivatisering av denna verksamhet? Det är lätt att\r\nmisstänka att bolaget ges så dåliga ekonomiska\r\nvillkor att endast privatisering återstår år 1996.</pre><pre>Bl.a. Riksrevisionsverket konstaterar att\r\nregeringskansliet är en dålig ägare -- för att inte tala\r\nom Kommunikationsdepartementet. Detta kan man\r\nvarmt instämma i.</pre><pre>I en tidningsintervju säger statssekreteraren i\r\nKommunikationsdepartementet att ''vi privatiserar\r\nav ideologiska skäl''. Han fortsätter: ''monopol är\r\ninte effektiva'' och ''allt är bättre med konkurrens''.\r\nDetta är ett utmärkt exempel på den\r\nkrämarmentalitet som präglar den borgerliga\r\npolitiken. Var kommer de trafikpolitiska målen om\r\ntrafiksäkerhet, framkomlighet, kvalitet och\r\nregional balans in i bilden? Varför är det, enligt\r\nborgerlig ideologi, fult med statliga monopol men ett\r\nhimmelrike med privata sådana?</pre><pre>Tror verkligen Elving Andersson, som tydligen är\r\nutskottets talesman, att detta föreslagna bolag, med\r\ndåliga ekonomiska förutsättningar och dåliga ägare\r\nskall klara konkurrensen med de stora\r\nbyggdrakarna? Jag tvivlar på det, men jag vill ha ett\r\nsvar.</pre><pre>Låt mig så gå över till mer praktiska problem.\r\nProduktionsdivisionen sysslar ju till mer än 90 %\r\nmed drift och underhåll. Detta skall nu till stor del\r\nutföras av privata entreprenörer. Jag vill\r\nunderstryka att det finns många skäl att ifrågasätta\r\nom t.ex. vinterväghållning är lämplig att upphandla\r\ni konkurrens.</pre><pre>Låt mig ta två exempel på vad jag menar: I det\r\nförsta fallet som gäller vinterväghållning larmas\r\npolis till en olycksplats. Det råder lokal blixthalka,\r\noch polismännen slår omedelbart larm med begäran\r\nom saltning. Efter 40 till 45 minuter kommer en\r\nrepresentant för dina favoriter, Elving Andersson.\r\nDet kommer en privat entreprenör till platsen. Han\r\nkommer i en vanlig privatbil för att besiktiga\r\nvägbanan! När detta är gjort kallar han på en\r\nsaltbil, vars förare efter ytterligare 20 minuter\r\näntligen ser till att vägbanan försätts i säkert,\r\nfarbart skick. I mer än en timme får den ishala\r\nvägen, en tättrafikerad väg i ett storstadsområde,\r\nförbli utan utgärd. Detta är en verklig händelse.\r\nRidå, Elving Andersson!</pre><pre>Låt mig ta ytterligare ett exempel. Nyligen blev, mitt\r\ni majvärmen, ett drygt två kilometer långt avsnitt på\r\nE 6:an glashalt sedan en bil tappat pluggen till\r\noljetråget. Polis och brandkår konstaterar läget och\r\nlarmar: Körbanan måste sandas för att undvika\r\nolyckor. Efter 50 minuter -- 50 minuter, Elving\r\nAndersson! -- dyker entreprenören upp med sand\r\nsom knappt räcker för att fylla en skottkärra. Efter\r\nen överläggning med polisen och brandmän\r\nkommer så småningom en sandbil till platsen. Detta\r\när inget skämt, utan det är ett skrämmande exempel\r\nfrån verkligheten.</pre><pre>När man ''till varje pris'' måste ta det lägsta\r\nanbudet och bortse från trafiksäkerhet och miljö\r\nblir resultaten därefter. Varje utryckning tär på den\r\nför entreprenören magra kakan. Frågan är\r\ndessutom om det alltid finns tillräckliga resurser hos\r\ndessa s.k. seriösa entreprenörer. I en situation med\r\nen alltmer intensiv biltrafik, inte minst i den tid som\r\nnu ligger framför oss, duger det inte att privata\r\nentreprenörer ifrågasätter polismäns eller\r\nräddningspersonals omdömen för att spara pengar.</pre><pre>Här vill jag ha ett rakt svar från Elving Andersson.\r\nÄr det krämaren Elving Andersson som företräder\r\nutskottsmajoriteten eller är det\r\ntrafiksäkerhetsivraren? Jag vill ha ett rakt och\r\närligt svar! Tidningen I dag har konstaterat att\r\nprivat väghållning hotar säkerheten.</pre><pre>Herr talman! Jag vill ta upp några frågor kring\r\nhandläggningen av ärendet. Vid så här stora\r\nsystemskiften brukar det finnas gott om tid. En\r\nordentligt bred remiss med rejält tilltagen remisstid\r\när det minsta som kan begäras. Detta har den\r\nborgerliga regeringen inte tid med. Det är ju snart\r\nval. En hearing kan man möjligen klara. Vid denna\r\nhearing ställdes en lång rad krav och villkor från\r\nt.ex. en av näringslivets företrädare i Vägverkets\r\nstyrelse. Jag skall ge några exempel.</pre><pre>Det saknas en rejäl nulägesbeskrivning där\r\nverksamhetens förtjänster och brister redovisas.\r\nMålsättningen måste väl vara att etablera en tredje\r\nstark aktör. Denna utgångspunkt är central för hela\r\nansatsen. Det är inte alltid enkelt att skapa\r\nkonkurrens och attrahera villiga aktörer till\r\nolönsamma projekt. Det är bara Vägverket som i\r\ndag har tillräcklig kompetens och erfarenhet inom\r\nbranschen. Sådant tar lång tid att bygga upp. Det är\r\nsannolikt ingen tillfällighet att länder som t.ex. USA\r\noch England har valt att inte privatisera detta\r\nområde.</pre><pre>Så till sist det allra viktigaste. Dessa förutsättningar\r\nmåste uppfyllas och tillfredsställande svar på\r\nfrågorna måste ges innan en bolagisering kan ske.\r\nDetta, Elving Andersson, säger en vän till dig, men\r\nså mycket mera ansvarsfull och seriös. Men för er\r\när väl dogmatiken viktigare än verkligheten?</pre><pre>I propositionen står det också, trots vad utredningen\r\nPå väg har påpekat, att det nya bolaget skall ägas\r\ndirekt av staten. Det tas alltså ingen hänsyn till\r\nutredningen, ingen hänsyn till Riksrevisionsverket\r\noch ingen hänsyn till oppositionen.\r\nRegeringskansliet har, som jag har sagt tidigare,\r\ningen erfarenhet av att utöva ägarrollen i ett\r\nkommersiellt bolag. Men det går inte att lyssna och\r\nta hänsyn.</pre><pre>Även när det gäller den formella hanteringen finns\r\nmånga frågetecken och otillräckliga besked. Men\r\nhär har som vanligt hastigheten fått gå före\r\nkvaliteten.</pre><pre>Herr talman! När det gäller huvudmannaskapet för\r\ndet nya bolaget -- Vägverket eller\r\nregeringskansliet -- kände borgarna risken för ett\r\nnytt nederlag som en kall kåre utmed ryggraden.\r\nNydemokraten hade i ett kort ögonblick av klarsyn\r\ninsett att Vägverket kunde vara en bättre ägare och\r\natt bolaget skulle ge ett bättre resultat än med\r\nregeringskansliet som ägare. Men då lyckades\r\nborgarna, som vanligt, att lura Kenneth Attefors\r\nmed ett nytt penndrag. Resultatet i betänkandet är\r\ni denna del, enligt en högt uppsatt person på\r\nVägverket, ingenting annat än en krigsförklaring\r\nmot verket och de anställda.</pre><pre>Det finns rader i propositionen och betänkandet som\r\nkunde ha varit positiva, nämligen avsnittet om att\r\nbolaget ges möjlighet att agera inom ett utökat\r\nverksamhetsområde. Det avser arbeten inom mark-\r\noch anläggningsområdet och rör vägar, järnvägar,\r\nflygplatser, hamnar, parker samt vatten- och\r\navloppsledningar. Hade regeringssidan också varit\r\nberedd att ge ekonomiska förutsättningar att jobba\r\npå det sättet, hade det möjligen funnits tillfälle att få\r\nen diskussion över blockgränserna.</pre><pre>Herr talman! Vi socialdemokrater håller fast vid att\r\nett statligt bolag kan vara en lösning för att undvika\r\nett privat monopol i framtiden, inte minst därför att\r\nden nuvarande organisationen är sargad av redan\r\ngjorda hårda rationaliseringar och hyser en oro för\r\nvad som är på väg att hända. Men då måste vi först\r\nha svar på följande frågor.</pre><pre>Klarar förslaget målen om trafiksäkerhet, kvalitet,\r\nframkomlighet, service, regional balans och miljö?\r\nKlarar bolaget sig med de ekonomiska\r\nförutsättningar som jag har redovisat och som\r\nregeringen ger det nya bolaget? Varför har man inte\r\ntagit hänsyn till att nästan alla anser att det\r\neventuella bolaget bör ligga inom Vägverkets\r\nramar -- åtminstone tills vidare? Är det lämpligt,\r\nElving Andersson, att konkurrensutsätta\r\nvinterväghållning? Är inte risken stor att Vägverket\r\nförlorar kompetens om organisationen splittras för\r\nsnabbt?</pre><pre>Herr talman! Så länge som varken propositionen,\r\nbetänkandet eller majoritetens företrädare kan ge\r\nbra svar på frågorna eller bra lösningar för\r\nframtidens produktionsverksamhet, yrkar jag\r\navslag på propositionen och därmed bifall till vår\r\nreservation till TU:s betänkande 32.</pre><pre>Anf. 150  ELVING ANDERSSON (c):</pre><pre>Herr talman! Efter att ha lyssnat på Bo Nilssons\r\ninlägg kom jag att tänka på det gamla debattknepet\r\natt när argumenteringen är svag skall man höja\r\nrösten. Det var väl litet grand det Bo Nilsson\r\ntillämpade här med ett högt tonläge. Han valde att\r\nibland polemisera mot propositionen, ibland mot\r\nutskottsbetänkandet osv.</pre><pre>Som ett exempel på Bo Nilssons retoriska förmåga\r\natt föra diskussionen pratade han ibland om\r\nSocialdemokraternas motion i ärendet. I motionen\r\nhävdas det att entreprenörerna utgör stora företag\r\nmed oligopoltendenser. I talarstolen pratade Bo\r\nNilsson om svaga och kraftlösa entreprenörer. Det\r\nfår väl vara litet stringens i argumenteringen.</pre><pre>Herr talman! Jag tror att vi är överens över\r\npartigränserna om att vi på olika sätt måste höja\r\neffektiviteten i den offentliga verksamheten. Jag\r\ntror också att vi är överens om att ett bra sätt att\r\nhöja effektiviteten är att utsätta verksamheten för\r\nkonkurrens. Men jag tycker också att det är viktigt\r\natt utöva konkurrensen på ett sådant sätt att inte\r\nsamhället avhänder sig möjligheterna att följa upp\r\nmål och kvalitetskrav och att samma service ges\r\noavsett landsdel. Deg gäller drift och underhåll av\r\nvägar men också andra områden där olika offentliga\r\nverksamheter konkurrensutsätts.</pre><pre>Konkurrens är ett sätt att höja effektiviteten. Om\r\nkonkurrensen skall var framgångsrik måste vi se till\r\natt skapa förutsättningar för konkurrensen att ske\r\npå lika villkor. En första förutsättning är att man\r\narbetar inom samma associationsform som sina\r\nkonkurrenter. Det är därför vi väljer att göra ett\r\nbolag av Vägverkets produktionsdivision, så att\r\ndivisionen kan arbeta på samma sätt som sina\r\nkonkurrenter.</pre><pre>Jag tycker att det finns anledning att notera att det\r\nvar den socialdemokratiska regeringen som väckte\r\ndessa tankegångar om att bolagisera delar av den\r\noffentliga verksamheten och då även Vägverkets\r\nproduktionsverksamhet. Jag tycker att det var ett\r\nklokt steg, och det är det vi fullföljer.</pre><pre>Men detta är inte okomplicerat. Bo Nilsson pekade\r\npå en mängd praktiska problem och svårigheter.\r\nJag håller gärna med om att det finns ett antal\r\npraktiska svårigheter.</pre><pre>Det handlar dels om att ge det nya bolaget en\r\nstruktur och funktion som gör att det kan fungera\r\npå marknaden. Men det handlar lika mycket om att\r\nden del av Vägverket som blir kvar,\r\nmyndighetsdelen, utvecklar sin kompetens när det\r\ngäller upphandling av olika typer av drift och\r\nunderhåll. Det gäller också att få en klar\r\ngränsdragning mellan vad som är entreprenörens\r\nansvar respektive myndighetsansvar. Detta är inte\r\nklart i alla delar. Det är bl.a. därför som vi sätter\r\ndatumet för ikraftträdandet mycket långt fram.\r\nMan har nu ett och ett halvt år på sig att lösa de\r\npraktiska problemen, att hitta de rätta\r\ngränsdragningarna osv.</pre><pre>Bo Nilsson frågade om det verkligen är vi som skall\r\nfastställa datum för när detta skall ske. Det tycker\r\njag att vi skall göra, eftersom det inte finns någon\r\nannan som gör det. Det bör vara riksdagens uppgift\r\natt ange datum. Om vi skulle vänta tills de från\r\nVägverket själva kom och knackade på rikdagens\r\ndörr och snällt bad om att få bli bolagiserade, så tror\r\njag att vi fick vänta väldigt länge. Därför är det\r\nviktigt att riksdagen ger signalen att bolagisering\r\nskall ske. Men Vägverket får ett och ett halvt år på\r\nsig att lösa de praktiska problem som återstår.</pre><pre>Vi fick ett antal exempel på sådana problem, när\r\nVägverkets generaldirektör Per Anders Örtendahl\r\nbesökte trafikutskottet. Det handlade om var\r\nvägmästarorganisationen skall höra hemma rent\r\npraktiskt och om gränsdragningsproblemen när det\r\ngäller vad som är entreprenörskap respektive\r\nmyndighetsutövande. Detta får man nu tid på sig att\r\nlösa.</pre><pre>Jag vill understryka för Bo Nilsson att det inte är ett\r\ndugg bättre med privata monopol än med statliga\r\nmonopol. Det är t.o.m., om möjligt, ännu sämre\r\nmed privata monopol än med statliga.</pre><pre>Men i det förslag som vi nu diskuterar ser jag inte\r\nnågot som leder till att privata monopol tar över\r\ndetta. Det blir ett statligt bolag som skall uppträda\r\nsom en bland andra aktörer på marknaden. Jag tror\r\natt de kommer att göra det bra.</pre><pre>När det gäller frågan om vem som skall vara\r\nhuvudman för det nya bolaget är det inte så, Bo\r\nNilsson, att vi i fyrpartigruppen i trafikutskottet\r\nändrar uppfattning för att undvika nederlag, utan\r\nvi har mycket allvarligt diskuterat frågan. Det finns\r\nutan tvekan ett antal fördelar med att t.ex.\r\nVägverket är huvudman för det nya bolaget, men\r\ndet finns också vissa nackdelar.</pre><pre>Det finns vissa förelar med att regeringskansliet\r\neller regeringen är huvudman för det nya bolaget,\r\nmen det finns också vissa nackdelar med detta. Vi\r\ntycker att frågan behöver belysas ytterligare innan\r\nvi tar slutgiltig ställning, eftersom det finns både för-\r\noch nackdelar med de båda olika konstellationerna.</pre><pre>Eftersom vi ändå har ett och ett halvt år på oss tills\r\nbolagiseringen skall träda i funktion har vi tid att\r\növerväga huvudmannaskapsfrågan ytterligare. Det\r\när därför som vi skickar tillbaka frågan till\r\nregeringen för ytterligare fundering och analys. De\r\nfår sedan återkomma till riksdagen med förslag.</pre><pre>Herr talman! Med detta yrkar jag bifall till\r\nutskottets hemställan och avslag på reservationen.</pre><pre>Anf. 151  BO NILSSON (s) replik:</pre><pre>Herr talman! Jag vill rikta några kommentarer till\r\nElving Andersson, som började med att tala om att\r\nnär argumenten är svaga blir tonläget högt. Jag\r\nförstår inte riktigt detta. Jag har ställt en rad frågor\r\nsom jag tycker att det är rimligt att få svar på innan\r\nman beslutar om så viktiga förändringar. Det är\r\nhögst rimligt att oppositionen får svar på sådana\r\nfrågor. Dessutom gjorde jag en inbjudan till Elving\r\nAndersson och hans borgerliga kamrater, när jag\r\nsade att vi var beredda att diskutera bolagisering.\r\nJag bestred inte på något sätt denna tanke, utan jag\r\ntycker att det är rimligt att få svar på de båda\r\nfrågorna inför genomförandet av så stora och\r\nviktiga förändringar.</pre><pre>Manar inte exemplen till eftertanke, Elving\r\nAndersson? Kan man verkligen nonchalera\r\nverkligheten på det sätt som Elving Andersson\r\ngjorde? Jag fick inga kommentarer, trots att jag\r\nkunde peka på hur allvarliga sådana här situationer\r\nkan bli.</pre><pre>Det är inte så enkelt som att konkurrens är det\r\nviktigaste och bästa i alla lägen. Det kan vara så att\r\nde politiska mål som vi riksdagsmän har satt upp för\r\ntrafikpolitiken ibland kan vara viktigare än\r\nkonkurrensen. Därför måste man bedöma de två\r\nalternativen och välja det som i det här fallet är bäst\r\nför trafikanterna. Trafiksäkerheten måste väl stå i\r\nförsta rummet!</pre><pre>Jag pekade på en rad praktiska svårigheter men\r\nockså på en rad ekonomiska svårigheter. Om vi nu\r\nskall tro på det som Elving Andersson så vackert\r\nsäger, att det skall bli en bra aktör osv., måste man\r\nju ge ekonomiska förutsättningar. Jag menar att\r\ndet, i vart fall i det som finns skrivet, finns massor\r\nav brister och stora risker för att ett sådant här\r\nbolag blir en papperstiger. Det får aldrig chansen att\r\nbli en stark konkurrent till de stora byggdrakarna,\r\nvilket åtminstone vi hade hoppats skulle bli\r\nverklighet.</pre><pre>Elving Andersson sade: Vi lyssnade på Vägverkets\r\ngeneraldirektör när han var i utskottet. Ja, det är\r\nmöjligt. Men i den allra viktigaste frågan lyssnade ni\r\ntydligen inte. Per Anders Örtendahl sade klart och\r\ntydligt att förutsättningen för att ett bolag skulle\r\nlyckas var att det skulle ligga under Vägverket.\r\nDetta tycks ni ha nonchalerat fullständigt.</pre><pre>Elving Andersson sade att vi inte tänker på detta\r\nmed förlorare etc., utan att det handlade om att vi\r\nskulle diskutera frågan om huvudman en gång till.\r\nMen ni måste väl långt tidigare ha känt till att detta\r\nmåste övervägas ytterligare. Först skriver ni\r\npropositionen och sedan backar ni. Visst var ni\r\nrädda för nederlag! Ni var litet rädda för Kenneth\r\nAttefors. Det är sanningen, Elving Andersson.</pre><pre>Anf. 152  ELVING ANDERSSON (c) replik:</pre><pre>Herr talman! Jag vill ge en kommentar till Bo\r\nNilssons inlägg, där han sade att vi inte lyssnade på\r\ngeneraldirektören vid Vägverket i den viktiga\r\nfrågan om vem som skall vara huvudman för det nya\r\nbolaget.</pre><pre>Man får väl ändå lyssna litet grand kritiskt, Bo\r\nNilsson, även på generaldirektörer som uppträder.\r\nDet hade ju varit nästan sensationellt om Vägverkets\r\ngeneraldirektör hade sagt att det nya bolaget skulle\r\nfungera bättre med någon annan än han som\r\nhuvudman. Det är ganska självskrivet att man får\r\nden typen av uttalande, som vi fick, från en\r\ngeneraldirektör.</pre><pre>Vi skall lyssna på våra verk och myndigheter. De har\r\nmycket fackkunskap, men vi måste också värdera\r\nvad de säger utifrån vissa utgångspunkter.</pre><pre>Bo Nilsson frågade om de exempel som han beskrev\r\ni sitt huvudanförande inte manar till eftertanke. Jo,\r\ndet gör de verkligen. Jag tycker att detta är exempel\r\npå det som jag tidigare sade, att Vägverket som\r\nbeställare måste utveckla sin beställarkompetens på\r\nområdet. Det skall inte fungera på det sätt som Bo\r\nNilsson beskriver. Anledningen måste i första hand\r\nvara att man inte har beställt tjänsterna på rätt sätt.</pre><pre>I propositionen och i utskottsbetänkandet tas också\r\nupp att beställarkompetensen måste utvecklas. Vi\r\nskall inte eftersätta de centrala målen för\r\ntrafiksäkerheten, tillgängligheten, miljön osv.\r\nDärför är det viktigt att Vägverket ges möjlighet att\r\nutveckla sin beställarkompetens.</pre><pre>Jag tror att det nya bolaget kommer att bli\r\nframgångsrikt. Bo Nilsson har helt rätt i att det\r\nkommer att besitta en oerhörd kompetens. Denna\r\nkompetens bör vara en mycket klar\r\nkonkurrensfördel.</pre><pre>Om man jobbar i bolagsform, har man också\r\nmöjlighet att konkurrera på andra områden än ren\r\nvägunderhållningsverksamhet, som Bo Nilsson\r\nbeskrev i sitt inledningsanförande.</pre><pre>Om vi medverkar och ger de rätta\r\nförutsättningarna, vilket jag tycker att vi gör, har\r\ndetta bolag i vardande alla möjligheter att bli en\r\nmycket framgångsrik aktör på marknaden. Det\r\nbådar gott inför framtiden.</pre><pre>Anf. 153  BO NILSSON (s) replik:</pre><pre>Herr talman! Jag hade inte tänkt begära någon mer\r\nreplik, men det här var så skämtsamt att jag inte\r\nkan låta bli att göra en liten kommenter till.</pre><pre>Elving Andersson skyller på beställaren i de exempel\r\nsom jag gav. Jag måste säga att det var kvällens\r\nskämt.</pre><pre>Anf. 154  ELVING ANDERSSON (c) replik:</pre><pre>Herr talman! Jag har litet svårt att förstå Bosse\r\nNilssons sinne för humor. Han måste ha en alldeles\r\nsärskild form av skånsk humor som upplever det\r\nhär som ett skämt. Det är faktiskt mycket allvarligt.\r\nVägverkets generaldirektör har i olika sammanhang\r\nvidhållit att verket är dåligt på att beställa den typen\r\nav tjänster. Man har aldrig har gjort det, eftersom\r\nman har haft tillgång till dessa tjänster inom sin\r\negen organisation. Detta behövs utvecklas och\r\nspecificeras. Vilket ansvar gäller för entreprenören?\r\nVilka krav kan man ställa? Det där var inget skämt,\r\nBo Nilsson. Det var mycket allvarligt menat.</pre><pre>Anf. 155  INGER HESTVIK (s):</pre><pre>Herr talman! Utskottsmajoriteten stöder tyvärr i\r\nbetänkandet regeringens dåligt underbyggda\r\nförslag om bolagiseringen av Vägverkets\r\nproduktdivision. Skälen till att avslå propositionen\r\när redan framförda av Bo Nilsson. Jag skall inte\r\nupprepa dem.</pre><pre>Eventuellt kommer riksdagens majoritet att välja\r\natt avslå den socialdemokratiska reservationen och\r\nfatta beslut om att ett bolag skall bildas. Med tanke\r\npå den fortsatta behandlingen av ärendet vill jag i\r\nförebyggande syfte framföra några synpunkter på\r\nhuvudmannaskapet för det nya eventuella bolaget.</pre><pre>Regeringen föreslår i propositionen att det nya\r\nbolaget skall vara fristående från Vägverket.\r\nUtskottet är tveksamt till förslaget och förordar att\r\nhuvudmannaskapsfrågan skall övervägas\r\nytterligare. Det är bra. Då kan konsekvenserna av\r\nbeslutet hinna analyseras och dokumenteras innan\r\nbeslut tas, något som regeringen inte har bevärdigat\r\nsig med.</pre><pre>I min hemkommun Borlänge har vi två stora,\r\nprogressiva verk, Vägverket och Banverket. De har\r\nskapat möjligheter för Borlänge att utvecklas till ett\r\nnationellt kompetenscentrum för transportteknik.\r\nUr den kompetensmassa som finns, bl.a. i de båda\r\nverken, har nya verksamheter i form av\r\nutbildningslinjer och forskningsverksamhet vuxit\r\nfram inom Högskolan i Falun/Borlänge.</pre><pre>En av huvudprofilerna vid högskolan är\r\ntransportteknik. På forskningssidan har ett\r\ncentrum för transport- och samhällsforskning\r\netablerats. Jag anser därför att Borlänge är en\r\nnaturlig lokaliseringsort för nya statliga organ som\r\nskall administrera, planera och ha tillsynen över det\r\nsvenska väg- och järnvägsnätet och dess trafikanter.</pre><pre>Det är också naturligt att det nya\r\nproduktionsbolaget -- om det bildas -- underställs\r\nVägverket och att det får sitt säte i Borlänge.</pre><pre>Om regeringens förslag om att bolaget skall vara\r\nhelt fristående från Vägverket skulle vinna gehör,\r\nbetyder det att den regionalpolitiska satsning som\r\nutlokaliseringen till Borlänge av de två verken\r\ninnebar helt sätts ur spel. Vår högskola försvagas,\r\nmen också det fristående bolaget förlorar\r\nnödvändiga samarbetsmöjligheter och närhet till\r\nden kompetens som finns uppbyggd och inbyggd i\r\nbl.a. Vägverket och i högskolan. Det skulle innebära\r\nslöseri med knappa resurser för både högskola och\r\nbolag.</pre><pre>Herr talman! Trots mina framförda tankar kring\r\nlokaliseringen av det nya bolaget stöder jag\r\nnaturligtvis den socialdemokratiska reservationen.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>24 §  Avskaffande av diskriminering såvitt avser\r\nfraktsatser och befordringsvillkor</pre><pre>Föredrogs</pre><pre>trafikutskottets betänkande</pre><pre>1993/94:TU33 Avskaffande av diskriminering såvitt\r\navser fraktsatser och befordringsvillkor (prop.\r\n1993/94:194).</pre><pre>Anf. 156  KARL-ERIK PERSSON (v):</pre><pre>Herr talman! Man skulle kunna säga att\r\nKommunikationsdepartementet återigen har lyckat\r\nframställa en proposition som är mer eller mindre\r\nobegriplig. I betänkandet har vi rättat till en del av\r\nobegripligheterna.</pre><pre>När en proposition kommer och vi har möjlighet att\r\nskriva motioner med anledning av den, bör den\r\nåtminstone vara så pass begriplig att man kan läsa\r\nut vad som menas med den. Om man försöker\r\nstudera de här akterna i EG:s regelverk, måste de\r\nfinnas översatta till svenska. Så har icke varit fallet.\r\nDet är faktiskt en sensation! Hur skall man då, på\r\nett vettigt sätt, kunna skriva en motion och på så sätt\r\neventuellt kunna förändra något?</pre><pre>Jag vill ta ett exempel ur propositionen. På s. 4\r\nunder lagtexten står det: ''Bestämmelser enligt EES-\r\navtalet skall gälla som svensk rätt.'' I 3 § står det att\r\nden svenska texten till de i 2 § angivna rättsakterna\r\nfinns i bil. 1 och bil. 2 till denna lag. Vid\r\nrättsakterna finns det en fotnot så att man skall\r\nkunna titta efter vad det handlar om längre fram i\r\npropositionen. Längst ned på sidan kan man läsa\r\nföljande: ''Texterna på finska, isländska och norska\r\nfinns tillgängliga hos Utrikesdepartementet.\r\nTexterna på de övriga språken finns publicerade i\r\nEuropeiska gemenskapens officiella tidning\r\n(EGT).'' Då är det tydligt och klart var man skall\r\nläsa!</pre><pre>Av två saker har man gjort tre fel här. Borde det inte\r\nstå en hänvisning till en svensk text? Jag tror inte\r\natt svenska riksdagsledamöter som skall motionera\r\nmed anledning av en proposition är intresserade av\r\ni vilken tidskrift man publicerar texterna på andra\r\neuropeiska språk. Det ger väl inte en tydligare bild\r\nav vad propositionen handlar om?</pre><pre>Herr talman! Såvitt jag förstår skall jag få en\r\nutförlig förklaring av Kenneth Lantz, eftersom han\r\nförsvarar utskottet. Jag gratulerar honom. Han\r\nkanske kan ta den finska texten och jämföra med\r\nden isländska. Vi gjorde verkligen en liten rättelse i\r\nutskottsbetänkandet. På s. 2 skriver utskottet:\r\n''Med anledning av motionsyrkandet'' -- det är\r\nalltså Vänsterpartiets motion -- ''vill utskottet\r\nunderstryka vikten av att innebörd och\r\nkonsekvenser av regeringens förslag redovisas på ett\r\ntillfredsställande sätt.'' Detta kan man inte vara\r\nnöjd med ens med bästa vilja i världen.</pre><pre>Herr talman! Med detta vill jag yrka bifall till den\r\nmeningsyttring som är fogad till detta betänkande.</pre><pre>Anf. 157  KENNETH LANTZ (kds):</pre><pre>Herr talman! Jag får inleda med att tacka för\r\nuttalandet från herr Persson. Jag kan bjuda på att\r\njag inte klarar av isländska eller finska, men vi kan\r\nta det på franska. Det går litet bättre. Det är ju ett\r\nkänt språk i EG-sammanhang.</pre><pre>Trafikutskottet har haft att bereda proposition 194\r\noch lägger nu enigt fram betänkande TU 33,\r\nangående avskaffande av diskriminering såvitt\r\navser fraktsatser och befordringsvillkor. Jag yrkar\r\nbifall till utskottets hemställan och avslag på motion\r\nT72 av Karl-Erik Persson.</pre><pre>Det skall inte råda någon tveksamhet om att ämnet\r\nhar en viss svårighetsgrad. Det inser utskottet\r\nockså. Dock vill vi utgå från att regeringen inom\r\nramen för det fortsatta europeiska samarbetet\r\naktivt verkar för att regelverket skall\r\n''vidareutvecklas och anpassas till förändrade\r\nvillkor och den marknadssituation som råder på\r\ntransportområdet''.</pre><pre>Som framgår av betänkandet är det en gammal\r\nförordning, den har nr 11 av EG:s förordningar och\r\nmeriteras med ca 30 år på nacken. Den anses av\r\nmånga vara obsolet. Eftersom det pågår en översyn\r\nav författningssystemet bör vi vara eniga om att det\r\nblir bättre och säkert mer förståeligt framöver.</pre><pre>Enligt propositionen torde det i dag inte förekomma\r\nnågon diskriminering avseende fraktsatser och\r\nbefordringsvillkor. Men det bör vara klart för oss\r\nalla vad propositionen avser, nämligen förbud mot\r\nhögre priser eller sämre villkor grundat på godsets\r\nursprungs- eller bestämmelseland. Med\r\novanstående som grund, kommer sannolikt denna\r\nförordning inte att få någon praktisk betydelse.</pre><pre>Karl-Erik Persson har med omsorg om riksdagen\r\npåtalat svårigheten att förstå propositionen. Som\r\nsvar på detta vill jag helt kort referera till vad\r\nutskottet förutsätter, nämligen att regeringen aktivt\r\nbör verka för att regelverket vidareutvecklas. Det\r\nvore kanske på sin plats att även göra litet reklam\r\nför Riksdagens utredningstjänst, RUT.</pre><pre>Därmed vill jag, herr talman, på intet sätt negligera\r\neller ens hindra Karl-Erik Perssons och\r\nVänsterpartiets fortsatta, och säkert välbehövliga,\r\nomsorg om Sveriges parlament.</pre><pre>Jag yrkar bifall till hemställan i trafikutskottets\r\nbetänkande 33.</pre><pre>Anf. 158  KARL-ERIK PERSSON (v):</pre><pre>Herr talman! Jag skall inte förlänga debatten\r\nsärskilt mycket. Jag måste dock få säga att det hela\r\nblir litet konstigt. Men när\r\nkommunikationsministern är så otydlig blir man\r\nkanske lika otydlig själv. Kenneth Lantz säger ju i\r\nbörjan av sitt anförande att trafikutskottet har lagt\r\nfram ett enhälligt betänkande. Ändå yrkar han\r\navslag på min meningsyttring. Alltså finns det inte\r\nnågot enhälligt betänkande i det här\r\nsammanhanget.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>25 §  Överflyttning av fartyg mellan\r\nfartygsregister</pre><pre>Föredrogs</pre><pre>trafikutskottets betänkande</pre><pre>1993/94:TU37 Överflyttning av fartyg mellan\r\nfartygsregister (prop. 1993/94:202).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>26 §  Nedrustning</pre><pre>Föredrogs</pre><pre>utrikesutskottets betänkande</pre><pre>1993/94:UU19 Nedrustning.</pre><pre>Anf. 159  INGER KOCH (m):</pre><pre>Herr talman! I utrikesutskottets betänkande om\r\nnedrustning behandlas en rad frågor som rör\r\nnedrustningssträvandena vid den pågående\r\nnedrustningskonferensen i Genève och Sveriges\r\npådrivande roll och stora engagemang i dessa\r\nsammanhang. Men även Sveriges agerande vid den\r\nkommande översynskonferensen med anledning av\r\n1980 års FN-konvention om särskilt inhumana\r\nvapen behandlas.</pre><pre>En av de frågor som blivit aktuell vid denna\r\nkonferens och som också debatteras mycket i\r\nmassmedierna är frågan om användningen av\r\nminor, och då särskilt av antipersonella minor --\r\neller truppminor, som de också kallas. Rädda\r\nbarnen och Röda korset har också bidragit till att\r\ndenna fråga uppmärksammats.</pre><pre>Ett hundratal miljoner odetonerade minor ligger\r\nkvar i jorden efter krig i mer än 60 länder. Värst är\r\nminsituationen i Afghanistan, Angola, Kambodja,\r\nIrak -- speciellt i Kurdistan -- Kuwait,\r\nMoçambique, Somalia och Sudan men även i\r\nBosnien och Kroatien. Dessa kvarliggande minor\r\nmedför ett svårt lidande för civilbefolkningen. De\r\ndrabbar människors liv och utveckling i dessa\r\nländer från alla aspekter. Kvinnor vågar t.ex. inte\r\nplocka ved, och bönder vågar inte odla jorden av\r\nrädsla för att trampa på minor. När jordbruket\r\nhindras ökar svälten, och landet blir beroende av\r\nimport. Återuppbyggnaden av länder efter krig\r\nfördröjs och fördyras. Flyktingarna stannar kvar i\r\ngrannländerna ovilliga att återvända hem till en\r\nmark full av minor.</pre><pre>Enbart i Afghanistan, ett av världens fattigaste\r\nländer, finns det i dag enligt FN 10 miljoner minor\r\nspridda över hela det krigshärjade landet. Andra\r\nbedömare talar om 20, 30 eller 40 miljoner minor.</pre><pre>Många års krig och nära nog tio år av sovjetisk\r\nockupation på 1980-talet har skapat en situation där\r\nvarje mänskligt steg blir en minundersökning.\r\nMånga år efter det att striderna har upphört fortgår\r\ndenna terror mot civilbefolkningen. Hittills har\r\nenligt FN:s bedömningar ca 200 000 civila dödats\r\noch ca 400 000 blivit handikappade av exploderade\r\nminor i Afghanistan. Många av dessa människor är\r\nbarn.</pre><pre>Även i Moçambique finns det stora områden som\r\npå grund av minering inte kan bebos inom\r\növerskådlig tid.</pre><pre>Sverige deltar i minröjningsprogram i flera av de\r\nvärst drabbade länderna. Genom betydande bidrag\r\ntill minröjning och hjälp till de skadade bidrar\r\nSverige konstruktivt till att minska lidandets\r\nomfattning. Inom FOA bedrivs också forskning som\r\nkan leda till att man effektivare än i dag kan röja de\r\nutspridda minorna. Detta kommer att öka Sveriges\r\nmöjligheter att göra ännu större insatser inom detta\r\nområde.</pre><pre>På grund av de svåra och stora problem som\r\ntruppminorna skapar antog FN:s generalförsamling\r\ni höstas fyra resolutioner. FN:s generalsekreterare\r\nfick i uppdrag att utarbeta en rapport om hur de\r\nproblem som orsakas av landminor skall lösas. En\r\nstudie skall också göras rörande barn i väpnade\r\nkonflikter och då särskilt uppmärksamma offer för\r\nlandminor.</pre><pre>I resolutionen om ett exportmoratorium -- Sverige\r\nvar medförslagsställare -- uppmanas alla länder att\r\ninte exportera antipersonella minor som kan\r\nförorsaka stor fara för civilbefolkningen.</pre><pre>FN:s konvention om särskilt inhumana vapen,\r\nvilken antogs 1980, innehåller också förbud och\r\nbegränsningar när det gäller minor. Men nuvarande\r\nkonventioner har, som påpekas i utskottets\r\nbetänkande, inte hindrat en urskillningslös\r\nminkrigföring i många länder under senare år.</pre><pre>Sverige har också aktivt arbetat för att få till stånd\r\nden översynskonferens som kommer att hållas\r\nunder 1995. Sverige verkar dessutom för en ökad\r\nanslutning till konventionen samt till att den\r\nutsträcks till att täcka även interna konflikter. Det\r\när framför allt i länder som har drabbats av\r\ninbördeskrig som de antipersonella minorna utgör\r\nett allvarligt hot mot civilbefolkningen. Detta\r\nbetonas också i utskottet.</pre><pre>Ett enigt utrikesutskott anser att Sverige i samband\r\nmed denna konferens bör klargöra att ett\r\ninternationellt totalförbud mot antipersonella minor\r\nutgör den enda verkliga lösningen på de humanitära\r\nproblem som användningen av minor ger upphov till\r\noch därför lägga fram förslag i syfte att få till stånd\r\nett sådant förbud.</pre><pre>Herr talman! Ett annat område som ingående har\r\ndiskuterats i utrikesutskottet är kärnvapen och\r\nfolkrätten. Det är viktigt att på alla sätt försöka\r\nstödja de insatser som görs för att förhindra\r\nanvändningen av kärnvapen. Arbetet med att\r\nförhindra en kärnvapenspridning är nu den mest\r\ncentrala frågan på den internationella\r\nnedrustningsagendan. Att stärka och förlänga icke-\r\nspridningsfördraget, NPT, samt att söka förmå alla\r\nstater att ansluta sig till fördraget är därför en viktig\r\nuppgift för Sverige.</pre><pre>Sverige har försökt att få till stånd ett avtal om ett\r\nfullständigt stopp för alla kärnvapenprov. I juni\r\n1993 presenterade Sverige vid\r\nnedrustningskonferensen i Genève ett förslag som\r\ninnebar att alla kärnvapensprängningar, även s.k.\r\nfredliga kärnsprängningar, skulle förbjudas. I\r\ndecember 1993 kompletterades detta med ett\r\ndetaljerat förslag om hur efterlevnaden av ett sådant\r\nförbud kan kontrolleras. Detta förslag innebär den\r\nenda fullständiga avtalstext som hittills har\r\npresenterats vid nedrustningskonferensen.</pre><pre>Frågan om kärnvapenanvändning är förbjuden i\r\nfolkrätten har diskuterats vid olika tillfällen.\r\nFrågan har nu blivit aktuell genom att WHO vid sitt\r\nmöte i maj förra året beslöt att begära ett yttrande\r\nav Internationella domstolen i Haag i frågan. Alla\r\nmedlemsstater har givits tillfälle att avge ett\r\nyttrande i denna fråga.</pre><pre>Socialdemokraterna föreslår i en motion att den\r\nsvenska regeringen i ett yttrande till Internationella\r\ndomstolen klarlägger att kärnvapenanvändning inte\r\nstår i överensstämmelse med internationell rätt. Den\r\nfråga som WHO ställer till Internationella\r\ndomstolen i Haag avser innehållet i nu gällande\r\nfolkrätt.</pre><pre>Herr talman! Det råder olika uppfattningar bland\r\nvärldens ledande folkrättsexperter om vad som\r\nenligt folkrätten kan läggas till grund för ett\r\nställningstagande rörande kärnvapenanvändning.</pre><pre>Inom den internationella rätten existerar sedan\r\nlänge en princip om att krigförande länder inte har\r\noinskränkt rätt att välja stridsmedel eller\r\nstridsmetoder. Sedvanerättsliga\r\ndistinktionsprinciper och proportionalitetsprinciper\r\nbegränsar användningen av kärnvapen. Vid en\r\nattack mot militära mål får t.ex. inte\r\noproportionerligt stora skador tillfogas\r\ncivilbefolkningen eller civil egendom.</pre><pre>Enligt vår uppfattning står det klart att användning\r\nav kärnvapen i många fall får konsekvenser som\r\notvetydigt står i strid mot olika delar av folkrätten.\r\nMen det är också uppenbart att det kan finnas fall\r\nav kärnvapenanvändning där rättsläget inte är lika\r\nsjälvklart, eftersom kärnvapen som sådana inte är\r\nförbjudna i folkrätten.</pre><pre>Samtidigt ligger det i Sveriges, liksom i alla små\r\nnationers, intresse att folkrätten tolkas strikt och\r\ninte urvattnas genom politisering.</pre><pre></pre><pre>När det gäller kärnvapen vill jag säga att en entydig\r\nreglering av kärnvapenanvändningen måste\r\neftersträvas i folkrätten, inte en tolkning som vilar\r\npå tveksamt underlag. Vi anser att regeringen mot\r\ndenna bakgrund bör överväga lämpligheten av att\r\nsvara Internationella domstolen.</pre><pre>Tyvärr, herr talman, delar inte utskottets majoritet\r\ndenna vår uppfattning. Jag yrkar därför bifall till\r\nreservation nr 1. I övrigt yrkar jag bifall till\r\nutskottets hemställan i utrikesutskottets\r\nbetänkande.</pre><pre>Jag vill till slut, herr talman, fästa kammarens\r\nuppmärksamhet på att under den tid som jag har\r\ntalat har ytterligare en eller två människor dödats\r\neller skadats av antipersonella minor, kanske en av\r\ndem ett barn.</pre><pre>Anf. 160  BERTIL MÅBRINK (v):</pre><pre>Herr talman! Aktiv nedrustningspolitik har under\r\nlång tid varit en viktig del av svensk utrikespolitik.\r\nSverige kom tidigt med i Genève-förhandlingarna\r\nom begränsning av kärnvapenupprustningen och\r\nkom snart att röna ett mycket gott rykte som en\r\ninitierad och engagerad part i dessa förhandlingar.\r\nOrsaken till detta var bl.a. att Sverige hade det\r\ntekniska kunnandet för att föra dessa samtal. En\r\nännu viktigare orsak var att Sverige var en alliansfri\r\nnation som av stormakterna inte kunde misstänkas\r\nha några skumma avsikter i dessa förhandlingar.</pre><pre>I likhet med många andra områden av\r\nutrikespolitiken har alliansfriheten och\r\nneutraliteten i nedrustningspolitiken varit en\r\novärderlig resurs. Jag kommer att i mitt politiska\r\narbete fortsätta att agera för att Sverige inte lämnar\r\nifrån sig denna resurs, som enligt min mening är en\r\nförutsättning för en aktiv nedrustningspolitik.</pre><pre>Ett av de absolut viktigaste målen i\r\nnedrustningspolitiken är att få till stånd\r\nkärnvapennedrustning. Ett viktigt led i det arbetet\r\när att få användningen av kärnvapen\r\nolagligförklarad. Skälen för detta är så uppenbara\r\natt det enligt min mening inte skulle behövas någon\r\nlängre diskussion om detta. Jag vill ändå poängtera\r\nvad jag anser vara det starkast vägande skälet till\r\nolagligförklaringen, nämligen att användning av\r\nkärnvapen helt enkelt skulle förstöra\r\nlivsbetingelserna på vår jord.</pre><pre>Det är med glädje jag konstaterar att\r\nutskottsmajoriteten beslutat enligt förslaget i bl.a.\r\nflerpartimotionen U415 och alltså nu föreslår\r\nriksdagen att uppmana regeringen att i sitt svar till\r\nInternationella domstolen klargöra att\r\nkärnvapenanvändning inte står i överensstämmelse\r\nmed internationell rätt. Jag kan bara beklaga --\r\näven om jag inte förvånas över det -- att Moderata\r\nsamlingspartiet inte vill ställa sig bakom det\r\nbeslutet. Det är minst sagt märkligt att\r\nmoderaterna i denna för mänskligheten avgörande\r\nfråga talar om att folkrätten politiseras. Här är det\r\nsnarare moderaterna som politiserar och sin vana\r\ntrogen är rädda för att Sverige skall hamna på\r\nkollisionskurs med USA och de mäktiga EU-\r\nstaterna Frankrike och England.</pre><pre>Under de senaste åren har vi lyckligtvis sett en del\r\nkonkreta åtgärder på kärnvapennedrustningens\r\nområde: avtalet mellan USA och Sovjet om\r\nnedrustning av medeldistanskärnvapen;\r\ngodkännande av START 1-avtalet; Rysslands och\r\nUSA:s presidenters underskrift av START 2-\r\navtalet; initiativ från både USA och Ryssland att\r\nminska antalet taktiska kärnvapen samt båda\r\nstaternas förlängning av provstoppet.</pre><pre>Tyvärr ser vi också orosmoln på kärnvapenhimlen.\r\nIcke-spridningsavtalet, som skall förnyas nästa år,\r\nhar ännu inte undertecknats av ett flertal\r\npotentiella kärnvapenmakter. Mest alarmerande är\r\ndet att Ukraina ännu inte anslutit sig. Nordkoreas\r\nvägran att låta IAEA analysera bränslestavarna\r\nfrån Yongbyon-reaktorn är oacceptabel. Det bästa\r\nregimen i Nordkorea kan göra är att tillåta denna\r\nanalys och därmed öppna för möjligheterna att\r\nbryta landets isolering, till gagn för Nordkoreas\r\nmedborgare. Jag stödjer förslagen om att göra\r\nkoreanska halvön till en kärnvapenfri zon. För att\r\ndetta förslag skall tas på allvar och inte bara bli en\r\ntill intet förpliktigande paroll bör regimen i\r\nNordkorea låta IAEA analysera bränslestavarnas\r\ninnehåll.</pre><pre>Även Indiens och Pakistans vägran att skriva under\r\nicke-spridningsavtalet är oroande. Båda länderna\r\nförfogar med all säkerhet över kärnvapen.\r\nExempelvis uttalade Pakistans inrikesminister\r\nnyligen att man inte tänker avbryta landets\r\nkärnvapenprogram, eftersom terrorbalansen med\r\nIndien då skulle rubbas.</pre><pre>Sverige säljer, som alla vet, vapen till såväl Indien\r\nsom Pakistan. Kockums har just nu en stor och av\r\nregeringen godkänd ubåtsaffär på gång med\r\nPakistan. Ubåtar kan -- som också alla vet -- bära\r\nkärnvapen. Jag förutsätter att regeringen inhämtar\r\ngarantier om att de svenska ubåtarna till Pakistan\r\ninte ingår i det kärnvapenprogram som den\r\npakistanska inrikesministern talar om.</pre><pre>För övrigt anser jag att Sverige inte skall sälja\r\nvapen över huvud taget till vare sig Indien eller\r\nPakistan eller någon annan stat. Den exporten\r\ningår ju som en del i den internationella\r\nvapenhandeln och bidrar därmed till upprustningen\r\ni världen. Ett stopp för den svenska vapenexporten\r\när det bästa bidrag vi kan ge till ansträngningarna\r\natt stoppa denna upprustning. Det betänkande vi\r\ndebatterar i dag behandlar visserligen inte svensk\r\nkrigsmaterielexport, men jag vill ändå ta tillfället i\r\nakt att betona vårt partis krav på stopp för svensk\r\nvapenexport.</pre><pre>Efter det kalla krigets slut har den internationella\r\nvapenhandeln minskat något. Huvudorsaken är\r\nden kraftiga minskningen av handeln med ryska\r\nvapen efter Sovjetunionens upplösning. Den här\r\nminskningen är dock med all sannolikhet tillfällig.\r\nUSA framstår nu som den överlägset största\r\nvapenspridaren i världen och står exempelvis för\r\nmer än hälften av försäljningen till tredje världens\r\nländer. Ryssland, som i dag står för endast 10 % av\r\nförsäljningen till de fattiga staterna, försöker nu\r\ngenom aggressiv marknadsföring återuppta\r\nkonkurrensen med USA. Andra aggressiva\r\nexportörer är Kina, Frankrike, Israel och Japan.\r\nDessutom ökar vapenhandeln kraftigt mellan\r\nländerna i tredje världen.</pre><pre>Den här dödsbringande handeln måste kontrolleras\r\noch få ett slut. FN:s register över handeln med\r\ntyngre vapen är ett -- om än litet -- steg mot att få\r\nkontroll. Nästa steg måste vara -- precis som\r\nutskottet betonar -- att göra anslutningen till\r\nregistret bindande för FN:s medlemsstater. Första\r\nåret registret var i funktion, 1992, rapporterade\r\nregimerna i stater som Thailand, Nordkorea,\r\nSaudiarabien, Kuwait, Syrien, Iran, Sudan,\r\nRwanda och Marocko inte in till registret. Någon\r\nFN-kontroll över dessa för folken inom och utanför\r\ndessa länder livsfarliga regimers vapenhandel finns\r\nalltså inte. En orsak är självklart att rapporteringen\r\ninte är bindande. Rapporteringen för 1993 tycks bli\r\nminst lika bristfällig. Den 10 maj i år, två veckor\r\nefter det att tiden för rapportering gått ut, hade\r\nendast 47 stater offentliggjort sin vapenhandel.\r\nResultatet är alltså nedslående.</pre><pre>Herr talman! FN-registret över vapenhandel\r\ninnehåller endast tyngre vapen. I dagens krig, som\r\ntill nästan 100 % är inbördeskrig, används i\r\nhuvudsak s.k. lätta vapen för upprorsbekämpning.</pre><pre>Exempel på sådana vapen är personminor, lätta\r\ngranatkastare och handeldvapen, dvs.\r\nautomatgevär av olika slag. Det är dessa vapen som\r\nsprider mest död och lemlästning över världen.\r\nVänsterpartiet har i en motion föreslagit att Sverige\r\nbör agera för att FN-registret skall utvidgas till att\r\ngälla även dessa vapen.</pre><pre>Utskottsmajoriteten har inte tillstyrkt det förslaget\r\nutan nöjer sig med en luddig formulering om att det\r\ni framtiden kan finnas skäl för prövning av frågan\r\nom utökad ambitionsnivå. Det är synd, tycker jag,\r\natt utskottet här missat en chans att föreslå att\r\nSverige vidtar en konkret åtgärd för att kontrollera\r\noch begränsa den internationella vapenhandeln.</pre><pre>Åtskilligt mer positivt är det då att\r\nutskottsmajoriteten i fråga om internationellt\r\nförbud mot antipersonella minor gått på bl.a.\r\nVänsterpartiets linje. Inga vapen är humana. Men\r\nett vapen som i sin inhumanitet är värre än\r\nantipersonella minor är svårt att föreställa sig. Det\r\nkänns hoppfullt att konstatera att riksdagen är\r\növerens om detta.</pre><pre>Men låt oss nu inte nöja med att i internationella\r\nsammanhang kräva totalförbud. Nu måste vi\r\nfortsätta sopa framför vår egen dörr och kontrollera\r\natt svenska vapenproducenter inte exporterar vare\r\nsig minor eller sprängmedel till minor. Nu måste vi\r\nockså med alla tänkbara medel försöka bistå alla\r\nhundratusentals män, kvinnor och barn i\r\nKambodja, Afghanistan, Irak, Angola,\r\nMoçambique osv. som lemlästats och hotas av\r\nlemlästning av dessa grymhetens symboler på\r\njorden.</pre><pre>Herr talman! För att spara tid yrkar jag inte bifall\r\ntill min meningsyttring.</pre><pre>Låt mig slutligen säga att jag inte på något sätt är\r\nde stora ordens mästare, men råd i all enkelhet är\r\nkanske lika värdefulla som stora bombastiska tal.\r\nVad jag vill komma till är att det här är min sista\r\ndebatt i kammaren när det gäller utrikesutskottets\r\närenden. Som bekant slutar jag i riksdagen i och\r\nmed denna mandatperiods utgång -- dessutom, kan\r\njag tillägga, helt frivilligt.</pre><pre>Därför vill jag i all enkelhet men direkt från hjärtat\r\ntacka mina utskottskolleger för ett mycket fint\r\nkamratskap och för många fina och intressanta\r\ndebatter.</pre><pre>Jag vill speciellt tacka utrikesutskottets ordförande\r\nDaniel Tarschys för hans låt mig säga mjuka och\r\nbehagliga sätt att sköta ordförandeskapet i\r\nutskottet. Tack för ditt helt oauktoritära sätt, som\r\nhar skapat ett mycket fint klimat!</pre><pre>Allra sist vill jag naturligtvis också tacka alla de\r\nanställda på utskottets kansli som med sina insatser\r\nmöjliggör att utskottsarbetet kan fungera och att de\r\nolika partiernas reservationer och den där\r\nmeningsyttringen som jag avlämnar blir begripliga\r\noch hanterbara vid voteringar i kammaren.</pre><pre>Anf. 161  INGER KOCH (m) replik:</pre><pre>Herr talman! I fråga om att tolka folkrätten är det\r\ninte vår önskan som gäller, även om vi skulle tycka\r\natt det vore väldigt bra, utan där måste vi förlita oss\r\npå internationella och nationella experter, och\r\nbland dessa råder det faktiskt oklarhet om hur\r\nfolkrätten skall tolkas.</pre><pre>Därför kan vi inte säga så kategoriskt som man gör i\r\nutrikesutskottets betänkande, att användningen av\r\nkärnvapen inte skulle stå i överensstämmelse med\r\ninternationell rätt. Det är helt och hållet dessa\r\nexperters utlåtande som har varit ledstjärna för oss\r\ni den här frågan.</pre><pre>Jag vill också tacka Bertil Måbrink för många\r\nintressanta debatter här i kammaren. Vi tycker inte\r\nalltid likadant, men våra debatter för frågorna\r\nframåt. Jag vill önska Bertil Måbrink lycka till. Vi\r\nkommer att sakna dig!</pre><pre>Anf. 162  DANIEL TARSCHYS (fp):</pre><pre>Herr talman! Att förebygga konflikter, att främja\r\navspänning och att verka för nedrustning är sedan\r\nlänge viktiga mål för svensk utrikespolitik. Det är\r\nmål som vi verkar för på flera olika områden. Vi gör\r\ndet i FN och vi gör det i den europeiska\r\nsäkerhetskonferensen, ESK.</pre><pre>Där handlar det om förebyggande diplomati och\r\nakut konfliktlösning men också om ett mera\r\nlångsiktigt arbete för att finna nya\r\nfredsbefrämjande mekanismer och bygga upp ett\r\nförtroende mellan staterna. Vi arbetar också aktivt\r\ninom nedrustningskonferensen och inom FN för att\r\nbegränsa spridning och användning av olika vapen.</pre><pre>Viktiga framsteg på nedrustningsområdet beror\r\ninte minst på en ökad förståelse mellan de militära\r\nsupermakterna. Om START-avtalen genomförs,\r\nleder det till en minskning av de amerikanska och\r\nryska strategiska kärnvapenstridsspetsarna med två\r\ntredjedelar. Andra viktiga avtal är avtalet om icke-\r\nspridning av kärnvapen, MPT, som nu har tillträtts\r\nav 157 länder -- tyvärr fattas några viktiga -- och\r\nkemivapenkonventionen som förbjuder en hel\r\nvapenkategori. Exportkontrollregimer har byggts\r\nupp för alla slags massförstörelsevapen och för\r\nmissiler, och FN har också upprättat ett register\r\növer den internationella handeln med\r\nkonventionella vapen.</pre><pre>Det här är en bra början, men mycket återstår att\r\nuträtta. En vapentyp som behandlas i vårt\r\nbetänkande är personminorna, som bl.a. Rädda\r\nbarnen har uppmärksammat i en lovvärd kampanj.\r\nHär är det enligt utskottets mening viktigt att\r\nregeringen skärper tonen och intensifierar arbetet\r\nför ett internationellt totalförbud mot detta\r\ninhumana vapen. Samtidigt behövs det stora\r\ninsatser för minröjning i länder där enorma arealer\r\noch delar av vägnätet har förstörts av långvariga\r\ninbördeskrig.</pre><pre>Bortåt 10 000 människor dör varje år av\r\nminexplosioner, och lika många skadas. Men\r\nminorna är inte bara ett svårt hälsoproblem och en\r\ndödsbringande olycksorsak, utan de är också ett\r\nekonomiskt och politiskt hot mot åtskilliga länders\r\nfortbestånd. I stater som Afghanistan, Angola,\r\nMoçambique och Kambodja finns så många minor\r\nnedgrävda att det i stora områden är omöjligt att\r\nbedriva jordbruk eller röra sig fritt. Därmed\r\nförhindras också repatriering av flyktingar och\r\nåteruppbyggnad efter de brutala krig som har\r\nutkämpats.</pre><pre>Mot den bakgrunden borde minröjning bli en än\r\nmer prioriterad uppgift i den rika världens\r\nbiståndsinsatser. Kanske kan också den\r\nminröjningsmaskin som är under utveckling i\r\nSverige bli ett verkningsfullt redskap. De första\r\nrapporterna är i varje fall mycket löftesrika.</pre><pre>En än allvarligare källa till oro är förstås\r\nkärnvapenspridningen. De påtryckningar som för\r\nnärvarande pågår gentemot Nordkorea visar hur\r\nviktigt det är att icke-spridningsavtalet respekteras\r\noch kompletteras med en effektiv övervakning. För\r\nSverige är det en självklarhet att ge ett starkt stöd\r\nbåde åt IAEA, kärnkrafts- och kärnvapenorganet i\r\nWien, och åt förlängningen av icke-\r\nspridningsavtalet, som går ut nästa år.</pre><pre>Huvudvägen att begränsa kärnvapenhotet är och\r\nförblir bindande internationella avtal och\r\ninternationell samverkan i olika praktiska frågor,\r\nt.ex. konvertering av industrin och destruktion av\r\nbefintliga arsenaler.</pre><pre>Ökad offentlighet kring produktion och\r\nvapenhandel är också ett viktigt instrument. Här\r\nfinns det anledning att erinra om det betydelsefulla\r\narbete som SIPRI -- Stockholms\r\nfredsforskningsinstitut -- har utfört i mer än ett\r\nkvartssekel. Det är en svenskfinansierad insats i de\r\ninternationella nedrustningsansträngningarna som\r\nvi har anledning att vara mycket stolt över.</pre><pre>En annan väg som nu prövas för att motverka\r\nkärnvapenhotet är WHO:s --\r\nVärldshälsoorganisationens -- framställning till\r\nInternationella domstolen i Haag, där man begär\r\nen prövning av kärvapenanvändningen från\r\nfolkrättslig synpunkt. Det ligger säkert goda\r\nintentioner bakom det här initiativet, men det var\r\nockså på goda grunder som Sverige avstod från att\r\nstödja förslaget i WHO:s folkhälsoförsamling.\r\nVägen är osäker och kan mycket väl visa sig bli en\r\nåtervändsgränd helt enkelt därför att det sakliga\r\nunderlaget för framställningen är relativt bräckligt.</pre><pre>Nu har emellertid den procedur inletts som leder\r\nfram till ett avgörande av frågan om domstolen\r\nskall ta upp saken till prövning. Sverige har då\r\nanmodats att ge underlag. Självfallet bör vi göra\r\ndet. Vi bör bidra med de bedömningar som svenska\r\nfolkrättsexperter kan erbjuda. Vi bör påminna om\r\natt det finns grundsatser i folkrätten som begränsar\r\nrätten att utföra stridshandlingar med mycket\r\nskadliga effekter.</pre><pre>Samtidigt vet vi att sådana grundsatser enligt all\r\nnormal rättskällevärdering har en relativt svag\r\nnormativ kraft. Några avtal som mera direkt och\r\npreciserat förbjuder kärnvapenanvändning\r\nexisterar inte. Var domstolens bedömning landar\r\nfår därför betraktas som osäkert. Risken för att det\r\nblir en bakstöt för initiativet finns självfallet.</pre><pre>Utskottets skrivning på denna punkt bör\r\nuppskattas som en politisk viljeyttring, en mycket\r\nklar markering och om man så vill ett\r\nönsketänkande. Men jag anser det väsentligt att vi\r\nklargör att Sverige kraftfullt måste stödja kampen\r\nmot kärnvapenspridning och\r\nkärnvapenanvändning. Det framgår tydligt av\r\nutskottets betänkande.</pre><pre>Jag vill erinra om det särskilda yttrande som Håkan\r\nHolmberg och jag har fogat till betänkandet, där vi\r\nutvecklar några kompletterande tankar i just denna\r\nfråga.</pre><pre>Herr talman! Jag yrkar bifall till hemställan i\r\nutskottets betänkande i dess helhet.</pre><pre>Jag vill allra sist återgälda den vänlighet som Bertil\r\nMåbrink visade mig. Jag vill tacka honom för hans\r\ninsatser i utskottet. Han har förvisso varit mjuk och\r\nbehaglig, men också effektiv och envis i sina\r\nståndpunkter. Jag vill gratulera honom till ett fint\r\narbete i utrikesutskottet under de gångna åren.</pre><pre>Anf. 163  MAJ BRITT THEORIN (s):</pre><pre>Herr talman! I det här betänkandet behandlas\r\nnedrustningsfrågorna i sin helhet. Den heltäckande\r\nsocialdemokratiska partimotionen går på flera\r\nområden längre än vad utskottet varit villigt att\r\ngöra. Att vi inte har reserverat oss betyder inte att\r\nvi övergivit vår uppfattning -- tvärtom -- men vi\r\nfinner en bred enighet väsentlig.</pre><pre>I det stora hela har utskottet nu återställt ordningen\r\nnär det gäller freds- och nedrustningsfrågorna, dvs.\r\nvi är eniga med undantag för moderaterna. Detta\r\när positivt. Sverige kan på nytt bli aktivt, återta den\r\nposition vi alltid tidigare haft på den internationella\r\narenan och driva nedrustningsfrågorna\r\nkonstruktivt. Det gäller framför allt på\r\nkärnvapenområdet, men också frågan om särskilt\r\ninhumana personminor som bör totalförbjudas.</pre><pre>På två områden ger vi regeringen någonting till\r\nkänna, dvs. vi beställer av regeringen att den skall\r\nagera. Det gäller dels kärnvapenanvändningen och\r\nfolkrätt, dels totalförbud mot personminor.</pre><pre>Låt mig innan jag går in på dessa områden åberopa\r\nden socialdemokratiska partimotionen U403. Där\r\nsäger vi att stater inte längre kan klara sin säkerhet\r\nom gångna tiders maktpolitik får fortsätta att styra\r\nde framtida internationella relationerna. De\r\nviktigaste uppgifterna blir nu att förebygga och lösa\r\nkonflikter, att demilitarisera internationella\r\nrelationer genom aktiv nedrustning och att\r\nundanröja massförstörelsevapen.</pre><pre>I motionen visar vi hur fred med fredliga medel kan\r\nuppnås genom förebyggande av våld,\r\nfredsbevarande insatser, fredsskapande och\r\nfredsbyggande. Vi lägger fram konkreta förslag om\r\nbegränsning av vapenhandeln och av biologiska och\r\nkemiska vapen, om hur militära resurser kan\r\nanvändas för miljön och om ett program för en\r\nkärnvapenfri värld.</pre><pre>Biologiska och kemiska vapen är totalförbjudna.\r\nTiden har nu kommit att ta upp frågan om förbud\r\nmot kärnvapen och som ett första steg ett förbud\r\nmot användning av kärnvapen. Också\r\nflerpartimotionen 4l5 från medlemmar av svenska\r\nPGA-gruppen -- Parliamentarians for Global\r\nAction -- kräver ett förbud mot användning av\r\nkärnvapen.</pre><pre>Bakgrunden är denna: l990-talet är decenniet för\r\ninternationell rätt, och FN:s generalsekreterare har\r\nrekommenderat FN-organen att vända sig till\r\nInternationella domstolen i Haag för yttrande.\r\nVärldshälsoorganisationen beslöt i maj förra året\r\natt begära ett yttrande från Internationella\r\ndomstolen om huruvida användning av kärnvapen\r\nav en stat i krig eller i annan väpnad konflikt -- mot\r\nbakgrund av vapnens medicinska och miljömässiga\r\neffekter -- skulle vara ett brott mot internationell\r\nrätt.</pre><pre>Sveriges regering röstade först i kommittén mot\r\nförslaget och med kärnvapenmakterna för att\r\nsenare i plenardebatten avstå med hänvisning till\r\natt frågan hörde hemma i FN:s generalförsamling.\r\nNåja, FN:s generalförsamling deklarerade redan\r\nl96l att användning av kärnvapen skulle vara ett\r\nbrott mot FN:s stadga och ett brott mot\r\nmänskligheten. Frågan har behandlats i FN:s\r\ngeneralförsamling flera gånger.</pre><pre>Domstolen har därefter vänt sig till\r\nmedlemsstaterna för att de skall lämna sin\r\nuppfattning senast den l0 juni i år, så att domstolen\r\ndärefter skall kunna svara på frågan. Det är alltså\r\ndomstolen som fäller utslaget -- inte regeringarna.\r\nRegeringarnas uppgift är att ge sin syn på frågan till\r\ndomstolen. Det är således hög tid för riksdagen att\r\nfatta beslut och ge regeringen uppdraget att\r\nformulera ett svar grundat på vad riksdagen anser,\r\nalldenstund utrikesministern och moderaterna inte\r\nvill detta.</pre><pre>Motståndet har varit hårt och många krystade\r\nargument har använts mot det beslut vi nu skall\r\nfatta. I moderaternas reservation sägs t.o.m. att det\r\nkan finnas fall av kärnvapenanvändning där\r\nrättsläget ingalunda är lika självklart eftersom\r\nkärnvapen som sådana inte är förbjudna i\r\nfolkrätten. De säger sig vilja ha en entydig reglering\r\nav kärnvapenanvändningen i folkrätten --\r\nobservera att de inte vill ha ett förbud. Ränderna\r\ngår aldrig ur, skulle man kunna säga. Moderaterna\r\nhar inte ställt upp på inskränkningar av kärnvapen\r\ntidigare och gör det inte nu heller.</pre><pre>Moderaterna har rätt på en punkt: det finns ingen\r\nskriven internationell konvention som uttryckligen\r\nförbjuder användning av kärnvapen, men det finns\r\ninte heller någon konvention som tillåter\r\nkärnvapenanvändning. Men den internationella\r\nfolkrätten består nu inte bara av skrivna\r\nkonventioner eller överenskommelser. Den består\r\nockså av internationell sedvänja -- en allmän praxis,\r\ngodtagen som gällande rätt. Den består av\r\nallmänna erkända rättsgrundsatser och av de mest\r\nsakkunniga författares lärosatser.</pre><pre>Krigets lagar och mänskliga rättigheter finns\r\nreglerade i en serie deklarationer som\r\nHaagkonventionen, Genèveprotokollet från l925,\r\nFN-stadgan, Nürnbergprinciperna,\r\nGenèvekonventionerna från l949, konventionen om\r\ncivila och politiska rättigheter från l966 m.fl.\r\nAnvändning av kärnvapen bryter mot dessa\r\nprinciper och står därför inte i överensstämmelse\r\nmed internationell rätt.</pre><pre>Kärnvapenanvändning bryter mot principen om\r\nmoderation i krig. Vapen som inte kan skilja mellan\r\ncivila och militärer är förbjudna. Kärnvapen dödar\r\noskyldiga och skiljer inte mellan civila och militära\r\nmål, och deras användning är ett brott mot\r\ndistinktionsprincipen. Användning av vapen som\r\nkränker icke-deltagande stater är förbjuden.\r\nRadioaktivitet från en kärnvapenanvändning\r\nstoppar inte vid neutrala staters gränser, och\r\nanvändning är också av detta skäl förbjuden.\r\nAnvändning av vapen som åstadkommer onödigt\r\nlidande måste anses vara förbjuden. Vapen som\r\norsakar omfattande, långvarig och allvarlig skada\r\npå miljön är förbjudna sen deklarationen från FN:s\r\nmiljökonferens l972. Alla dessa principer gäller\r\nanvändning av kärnvapen.</pre><pre>Utskottet har valt att utförligt redogöra för varför\r\nanvändning av kärnvapen skulle vara ett brott mot\r\ninternationell rätt och kräver slutligen att\r\nregeringen i sitt svar till Internationella domstolen\r\nskall klargöra att användning av kärnvapen inte\r\nskulle stå i överensstämmelse med internationell\r\nrätt. Detta beslut är historiskt och får betydelse\r\nlångt utanför Sveriges gränser och är ett viktigt steg\r\nmot kärnvapnens avskaffande. Jag är i dag\r\nuppriktigt glad för denna kraftiga majoritet i\r\nutskottet bakom detta förslag.</pre><pre>Det andra tillkännagivandet gäller personminor.\r\nDär kräver utskottet -- numera enigt, men efter segt\r\nmotstånd och mycket arbete -- att regeringen skall\r\nlägga fram förslag om totalförbud mot\r\npersonminor. Enligt FN dödas mer än 800\r\nmänniskor varje månad av personminor, och\r\nmångdubbelt fler lemlästas och skadas.</pre><pre>Mer än l00 miljoner personminor har spridits i\r\nhuvudsak i fattiga länder och oftast utan\r\nkartläggning. 67 länder har drabbats, och 48 länder\r\nhar producerat personminor ej bara för eget bruk,\r\ndäribland Sverige. Det urskiljningslösa spridandet\r\nav personminor har lett till en humanitär katastrof\r\ndär civila drabbas värst, och i synnerhet barnen.\r\nMinorna känner inte skillnad mellan ett lekande\r\nbarn och en framrusande soldat. Personminor\r\nligger kvar långt efter det att ett krig är slut och\r\nleder till extremt allvarliga skador, ofta till\r\namputation, men sällan till rehabilitering.\r\nFlyktingar kan inte återvända till sina hemländer,\r\noch bönder kan inte bruka sin jord.</pre><pre>Personminor är så inhumana vapen, och riskerna\r\nför civilbefolkningen, framför allt för barnen, är så\r\nstora att ett totalförbud bör införas -- dvs. såväl\r\ninnehav, tillverkning, export, import och\r\nanvändning bör förbjudas. Detta är den enda\r\nverkliga lösningen på det humanitära problem som\r\nanvändningen av personminor ger upphov till.</pre><pre>Jag skulle i dag gärna vilja tacka Rädda barnen,\r\nRöda korset, Läkare mot kärnvapen, Svenska\r\nfreds- och skiljedomsföreningen samt andra\r\norganisationer och enskilda människor som\r\nverksamt har bidragit till dagens beslut genom ett\r\nkunnigt och engagerat opinionsarbete.</pre><pre>Jag yrkar bifall till utskottets hemställan. Till sist\r\nvill också jag ta tillfället i akt och tacka Daniel\r\nTarschys för det goda samarbetet i utrikesutskottet.\r\nJag håller gärna med Bertil Måbrink att det inte har\r\nvarit några prestigefyllda sammanträden, och\r\ndärmed också framgångsrika, bra och konstruktiva\r\nsammanträden. Jag vill önska Daniel Tarschys\r\nlycka till med den nya arbetsuppgiften som\r\ngeneralsekreterare i Europarådet.</pre><pre>Jag vill instämma med Daniel Tarschys i tacket till\r\nBertil Måbrink för intressanta, givande och bra\r\ndebatter och ett gott arbete i utrikesutskottet. Jag\r\nönskar honom lycka till i hans fortsatta uppgifter.</pre><pre>Anf. 164  INGER KOCH (m) replik:</pre><pre>Herr talman! Det är inte alls på det sättet att vi\r\nmoderater önskar att kärnvapen vore tillåtna, Maj\r\nBritt Theorin.</pre><pre>Det skulle tvärtom vara mycket bra om vi kunde\r\ntolka all rätt, alla regleringar och sedvanerätt så, att\r\nde vore förbjudna. Det skulle förenkla vårt arbete\r\nväldigt mycket. Tyvärr anser inte, som jag tidigare\r\nsade, internationell expertis och våra nationella\r\nexperter att det är så enkelt. Det sade också Daniel\r\nTarschys i sitt anförande. Det är en förenkling.</pre><pre>Denna uppfattning har tidigare delats av\r\nSocialdemokraterna. Statsminister Palme sade\r\nt.ex. vid FN:s 40-års-jubileum att man borde\r\növerväga möjligheten att i folkrätten förbjuda\r\nanvändning av kärnvapen. Det skulle han inte ha\r\nsagt om sedvanerätten och alla regleringar som\r\nfinns var till fyllest.</pre><pre>Detta upprepades också 1988 vid FN:s\r\ngeneralförsamlings extra\r\nnedrustningssammanträde, då statsminister\r\nCarlsson tog upp denna fråga. Han erinrade om de\r\nfolkrättsliga begränsningar som redan i dag finns i\r\nfråga om kärnvapenanvändningen.</pre><pre>Men han sade också att det var den svenska\r\nregeringens uppfattning att det skulle vara bra och\r\nav stor betydelse om man kunde träffa ett avtal om\r\nförbud mot användning av kärnvapen. Vi\r\nmoderater delar den uppfattningen, Maj Britt\r\nTheorin.</pre><pre>Anf. 165  MAJ BRITT THEORIN (s)\r\nreplik:</pre><pre>Herr talman! Det är mycket positivt att höra att\r\nmoderaterna nu delar den uppfattningen. Det har\r\nni inte gjort tidigare.</pre><pre>Vi socialdemokrater har fört fram förslag, och de\r\nstår vi fortfarande fast vid. Det allra bästa vore en\r\ninternationell konvention, dvs. en lagtext, där man\r\nförbjuder kärnvapen som sådana. Det är målet vi\r\ninriktar oss mot.</pre><pre>Sådana internationella avtal finns för kemiska\r\nvapen och biologiska vapen. Sådana avtal\r\neftersträvar vi när det gäller personminor, och\r\nsådana avtal eftersträvar vi också när det gäller\r\nkärnvapen.</pre><pre>Man kan komma fram antingen direkt eller via\r\nsteg--för--steg-processen. Vi socialdemokrater har\r\ni våra motioner tidigare pekat på -- och det står\r\nockså i vår motion nu i år -- att man för att nå ett\r\ninternationellt avtal i första steget kan komma fram\r\ntill en utfästelse från kärnvapenmakterna att inte\r\nförst använda kärnvapen, därefter att inte använda\r\nkärnvapen, och slutligen reglera detta i bindande\r\navtal.</pre><pre>Detta utesluter inte att man reser frågan huruvida\r\nden nuvarande rätten skulle visa att användning av\r\nkärnvapen skulle bryta mot internationell rätt. Det\r\när precis det som Världshälsoorganisationen har\r\ngjort.</pre><pre>Vi har enligt min uppfattning inte bara en rätt utan\r\nockså en skyldighet att svara Internationella\r\ndomstolen. Riksdagen är inte någon utövande\r\ndomstol. Vi ger våra synpunkter till känna, och det\r\nkommer denna riksdag att göra med en mycket\r\nkraftig majoritet. Det kommer att hjälpa till att\r\navskaffa kärnvapnen så småningom.</pre><pre>Anf. 166  INGER KOCH (m) replik:</pre><pre>Herr talman! Jag tycker det är viktigt att regeringen\r\nfår avgöra vad den skall svara Internationella\r\ndomstolen, Maj Britt Theorin.</pre><pre>Finner regeringen att den kan ge domstolen\r\nytterligare kompletterande underlag för den\r\nrättsliga bedömningen, är det en självklarhet att\r\nregeringen skall svara. Men anser den att man inte\r\nhar någonting nytt att tillföra, är det regeringens\r\nsak att bestämma hur den vill göra. Jag tycker att\r\nen regering skall få regera.</pre><pre>Anf. 167  MAJ BRITT THEORIN (s)\r\nreplik:</pre><pre>Herr talman! För att det inte skall råda några som\r\nhelst missförstånd vill jag säga följande. Riksdagen\r\nkommer med detta beslut att ge regeringen i\r\nuppdrag att svara. Sedan kan Inger Koch önska hur\r\nmycket som helst att regeringen skulle slippa att\r\nsvara.</pre><pre>Det är precis vad moderaterna vill, där de sitter\r\nansvariga i Utrikesdepartementet. De vill inte\r\nsvara på den här frågan. De har klargjort att de inte\r\nvill göra det. Men riksdagen beställer av regeringen\r\natt svara. Riksdagen talar t.o.m. om för regeringen\r\nvad den skall svara, nämligen att användning av\r\nkärnvapen inte kan stå i överensstämmelse med\r\ninternationell rätt. Utskottet har utförligt redogjort\r\nför allt det underlag det menar är till fyllest för att\r\nregeringen skall svara på denna fråga.</pre><pre>Kärnvapenmakten Ukraina har för några veckor\r\nsedan svarat Internationella domstolen att det för\r\nsin del utan någon stor motivering anser att\r\nanvändning av kärnvapen inte skulle stå i\r\növerensstämmelse med internationell rätt. Det\r\nvore bedrövligt om Sverige inte skulle kunna ge sin\r\nsyn till känna.</pre><pre>Jag kan inte förstå annat än att det beslut riksdagen\r\nfattar i morgon bitti gör det bindande för\r\nregeringen att svara, och svara på det sätt som\r\nutskottet här föreslår och som det finns en klar\r\nmajoritet för.</pre><pre>Den nuvarande regeringen har tyvärr inte alls varit\r\npådrivande när det gäller vare sig kärnvapenfrågor\r\neller minorna. Inger Koch hade fel i sin inledning\r\nnär hon sade det. Sverige har inte sedan 1991 haft\r\nen stor och pådrivande roll i dessa internationella\r\nfrågor. Tyvärr är det så.</pre><pre>Men det finns nu med riksdagens beställning en\r\nmöjlighet att återta den position som vi tidigare\r\nhaft. Det gäller även förbud mot personminor. Där\r\nskall regeringen lägga fram ett konkret förslag --\r\ninte ta initiativ till förbud eller tala om, utan lägga\r\nfram ett konkret förslag. Det är vad utskottet begär\r\noch som riksdagen enhälligt kommer att fatta ett\r\nbeslut om. Det gäller även frågan om kärnvapens\r\nolaglighet.</pre><pre>Anf. 168  CHRISTINA LINDERHOLM\r\n(c):</pre><pre>Herr talman! Det är en liten men viktig del av\r\nutrikesutskottets betänkande nr 19 som jag helt\r\nkort vill ta upp här. Jag yrkar för övrigt bifall till\r\nhemställan i betänkandet i dess helhet. Det är med\r\nglädje och tacksamhet som jag noterar inte bara att\r\nutrikesutskottet enhälligt har bifallit min motion\r\nom att Sverige skall arbeta för förbud mot\r\npersonminor utan också att Sverige återigen ställer\r\nsig i frontlinjen i kampen mot inhumana vapen.</pre><pre>Det är ett hoppfullt beslut som riksdagen skall fatta\r\ni morgon. Det är hoppfullt för alla de barn\r\nnaturligtvis även för vuxna -- som drabbas i många\r\nav världens fattigaste länder. Detta drabbar även\r\ndessa länder i form av långvariga åtaganden för att\r\nta hand om handikappade barn som får lida hela\r\nlivet på grund av de minor som ligger kvar runt om\r\ni marken i Afganistan och många andra länder.</pre><pre>Jag instämmer för övrigt i vad både Daniel Tarschys\r\noch Maj Britt Theorin har sagt om personminor och\r\nvilka åtgärder som behövs utöver att fatta beslut om\r\nett totalförbud mot dessa inhumana vapen. Det\r\nbehöver också vidtas åtgärder för att komma till\r\nrätta med alla de tusentals minor som finns i\r\nmarken i många länder.</pre><pre>Det har också betonats här vilken betydelse Rädda\r\nbarnen, Svenska Freds- och Skiljedomsföreningen\r\nm.fl. organisationer har haft för att väcka opinion\r\noch påverka när riksdagen nu skall fatta detta\r\nbeslut. Även internationella organisationer har\r\nkrävt åtgärder. Det ligger också väl i linje med\r\nbarnkonventionens intentioner och betoningen på\r\nbarnens uppväxt och särskilda behov av skydd i\r\nkrigssituationer och efter det att krig har drabbat\r\nderas länder.</pre><pre>Det är viktigt för barnen, men det är också viktigt\r\nför Sverige som nation, att vi får detta arbete till\r\nstånd. Jag hoppas på Sveriges insats i det här\r\narbetet i höst när man skall titta över de regler som\r\nfinns för personminor.</pre><pre>Men det är inte bara personminorna som är\r\ninhumana. Alla vapen är förvisso inhumana på sitt\r\nsätt. Det gäller också att gå vidare med åtgärder för\r\natt bli av med den typen av minor som ligger i\r\ngränslandet mellan personminor och fordonsminor.\r\nDet finns ett helt batteri av minor som kan\r\nanvändas på olika sätt. De kan också drabba\r\npersoner och inte bara tyngre fordon, stridsvagnar\r\noch annat. De kan försåtmineras med snubbeltråd\r\noch drabba civilbefolkningen på olika sätt.</pre><pre>Den typen tillverkas och marknadsförs även av\r\nBofors. Jag för min del tycker att det borde vara\r\nnästa steg för Sverige att gå vidare på andra\r\nminområden och se till att vi blir av med det elände\r\nsom minor av olika slag orsakar i de krig som förs\r\noch förmodligen kommer att föras i framtiden runt\r\nom i världen. Jag yrkar som sagt bifall till\r\nhemställan i utrikesutskottets betänkande nr 19.\r\nJag är glad att Sverige tar ett steg i den riktning som\r\nbetänkandet anger.</pre><pre>Anf. 169  MARGARETA VIKLUND (kds):</pre><pre>Herr talman! Kärnvapen och antipersonella minor\r\nhar det talats om vid åtskilliga tillfällen här i\r\nkammaren. Historien bakom dessa frågor är både\r\nlång och innehållsrik. Även jag tänker beröra dessa\r\nämnen. Men jag tänker också beröra ett annat\r\nämne, nämligen frågan om genetisk krigföring. Det\r\nhar inte talats lika mycket om den här i kammaren.</pre><pre>Herr talman! Det som har med människors\r\ntillblivelse och framtida förutsättningar att göra är\r\nmycket lockande områden för forskning och\r\nspekulationer. Men all forskning är inte god och har\r\ninte mänsklighetens bästa som utgångspunkt. Det\r\nkan tyckas självklart att genforskningen skall stå i\r\nmänsklighetens tjänst. Det vore djupt olyckligt om\r\nden nya ökade kunskapen om arvsmassan som\r\nprojektet HUGO, Human Genome Organization,\r\nväntas ge oss fick militära tillämpningar.\r\nUtnyttjande av genetisk kunskap för att utveckla\r\nvapen bör helt förbjudas.</pre><pre>De toxiner, gifter, som i dag kan produceras med\r\ngenteknik överträffar nervgaserna i giftighet. Det\r\ngår att framställa mosaikvapen, dvs. skräddarsydda\r\ngifter, komponerade från ormar, alger, skorpioner\r\noch hormoner. Vacciner som bara skyddar de egna\r\nsoldaterna och inte fiendens är andra exempel.</pre><pre>Gentekniken gör det också möjligt att knyta\r\nsamman virulensfaktorer, dvs. specifika\r\negenskaper i form av DNA-sekvenser eller DNA-\r\ndelar som gör att en viss organism framkallar en viss\r\nsjukdom. Utifrån det kan man skapa en helt ny\r\norganism. På så sätt kan man också framställa\r\nskräddarsydda vapen som är nästan omöjliga att\r\ndiagnostisera för fienden. Genom att komponera\r\nihop anlag från olika organismer omintetgör man\r\nnästan alla chanser till upptäckt, även med de mest\r\navancerade gentekniska metoder. Den ökade\r\nkunskapen om den mänskliga arvsmassan kan\r\nsåledes få militära tillämpningar, vilket vore\r\nförödande.</pre><pre>Herr talman! Med genteknik går det således att\r\ntillverka biologiska vapen som mosaikvapen,\r\nsupertoxiner, specialanpassade vacciner och\r\nvapenhormoner. Den senaste forskningen har\r\nockså gjort det möjligt att målstyra toxiner till olika\r\norgan eller strukturer i människokroppen. Enligt\r\nHans Wigzell, professor i immunologi, skall det\r\nockså vara möjligt att utveckla biologiska\r\nstridsmedel som utnyttjar genetiska skillnader\r\nmellan olika folkslag. Det är synnerligen allvarligt\r\noch även ganska okänt tyvärr.</pre><pre>Ett problem i sammanhanget är vad som i\r\nverkligheten kan klassas som offensiv\r\nförsvarsforskning eller defensiv skyddsforskning.\r\nSkillnaden mellan det är mycket svår att avgöra.\r\nTyvärr är mycket av skyddsforskningen hemlig. En\r\nmotivering för sekretessen är att man inte vill oroa\r\nbefolkningen och de egna soldaterna. Jag anser att\r\nreglerna rörande sekretessen för skyddsforskning\r\nbör ses över.</pre><pre>Ytterligare ett problem är att det saknas ett\r\neffektivt kontrollsystem. Från svenskt håll har B-\r\noch toxinvapenkonventionen från år 1972 länge\r\nkritiserats för brist på kontroll och\r\nverifikationsprocedurer.</pre><pre>Många länder, framför allt u-länder, är mycket\r\ntveksamma till långtgående verifikationsmetoder\r\ndå de kan användas som förevändning för att få\r\notillbörlig insyn i u-ländernas biotekniska industri\r\neller användas för att få tillgång till unikt genetiskt\r\nmaterial. Detta är viktiga politiska frågor som\r\nmåste lösas. Det handlar faktiskt om olika gruppers\r\nmöjligheter till överlevnad.</pre><pre>Herr talman! Jag har inget att anföra mot utskottets\r\nbehandling av min motion U405 om genetik och\r\ngenteknologi som krigsvapen eller i krigets tjänst.\r\nUtskottet säger att det är ''angeläget att man från\r\nsvensk sida fortsatt verkar för att konventionen mot\r\nbiologiska vapen förstärks med kontrollmöjligheter\r\nsamt att genteknologins framsteg inte används för\r\nutvecklande av nya biologiska vapen''.</pre><pre>Herr talman! Jag anser att denna fråga är\r\nutomordentligt allvarlig. Den måste fram i ljuset\r\nännu mer än i dag.</pre><pre>Herr talman! Det har talats om antipersonella\r\nminor här i dag också. De vållar ju ett oerhört\r\nlidande för miljoner människor i framför allt tredje\r\nvärldens länder. Rapporterna om hur plastminor\r\nsom ser ut som leksaker exploderar i händerna på\r\nbarn, hur kvinnor som samlar ved och bönder som\r\narbetar på fälten förlorar armar och ben när minor\r\nhelt utan förvarning exploderar är förfärande.\r\nUnder långvariga inbördeskrig i Nicaragua, El\r\nSalvador, Somalia, Etiopen, Eritrea, Namibia,\r\nKurdistan, Afganistan och Kambodja har\r\nmiljontals minor spridits. Detta har ofta skett helt\r\nutan kontroll, minkartor och hänsyn till\r\ncivilbefolkningen. I länderna i det forna\r\nJugoslavien finns också minor utplacerade.</pre><pre>Minorna ligger kvar långt efter att krigen är slut och\r\ngör det omöjligt för flyktingen att återvända hem,\r\nbonden att bruka jordarna, kvinnan och barnet att\r\nvalla boskapen, samla ved och leka i dikeskanterna.\r\nEfter vapenstillestånd ligger minor kvar som\r\ndödsfällor i årtionden, kanske ännu längre.</pre><pre>Minorna leder också till stora ekonomiska skador,\r\ndå man inte kan driva jordbruk och genomföra\r\ntransporter på grund av minrisken.</pre><pre>Herr talman! Jag är mycket glad över att utskottet\r\nhar kunnat ena sig om att det vid den\r\növersynskonferens om särskilt inhumana vapen\r\nsom skall äga rum nästa år bör klargöras att ett\r\ninternationellt totalförbud mot antipersonella\r\nminor utgör den enda verkliga lösningen på det\r\nhumanitära problem användningen av minor ger\r\nupphov till och att Sverige skall lägga fram ett\r\nförslag med syfte att åstadkomma ett sådant\r\nförbud. Jag är glad för det ställningstagandet, som\r\nnästan känns som om det vore historiskt.</pre><pre>Dessutom anser jag att den svenska regeringen\r\nmåste agera både i Sverige och internationellt för\r\natt underlätta saneringen av minor i de värst\r\ndrabbade länderna. Efter vad jag kan förstå finns\r\nplaner på ett konkret engagemang från Sveriges\r\nsida i denna fråga.</pre><pre>Herr talman! En värld helt fri från kärnvapen är\r\ntyvärr fortfarande en utopi. Det betyder inte att alla\r\nnedrustningsansträngningar har varit förgäves.\r\nTvärtom, de är välbehövliga, eftersom de markerar\r\nomvärldens starka oro och sätter press på världens\r\nreella och potentiella kärnvapeninnehavare.</pre><pre>Sedan kommunismens fall har också stora framsteg\r\ngjorts inom området. Men vi måste våga se\r\nsanningen i vitögat. Den huvudsakliga anledningen\r\ntill att USA:s och f.d. Sovjetunionens arsenal har\r\nreducerats är inte omvärldens tryck, även om det\r\nhjälper till en viss del, utan det förändrade\r\nsäkerhetspolitiska läget. Mindre spänning och mera\r\ntillit öppnar nya möjligheter inom nedrustningens\r\nområde. Men vi får inte blunda för det faktum, hur\r\nilla vi än sympatiserar med det, att en av de\r\nviktigaste faktorerna som ligger till grund för ett\r\nlands ställning som stormakt är innehavet av\r\nkärnvapen. För varje land i FN:s säkerhetsråd finns\r\ndet ett starkt nationellt intresse att bibehålla\r\nlandets status som stormakt. Så länge den\r\nsituationen råder, tror jag att kärnvapen kommer\r\natt finnas kvar. Oavsett hur starkt och\r\nvälformulerat omvärldens moraliska tryck på\r\nstormakterna är, kommer det att väga lätt i\r\njämförelse med det nationella egenintresset och\r\nkravet att vara högt placerad på stormakternas\r\nstatusstege.</pre><pre>Ändå är jag optimistisk och tror att Sverige genom\r\nsitt goda internationella rykte har stora möjligheter\r\natt påverka. Men problemen är många.</pre><pre>Ett exempel: När inte ens västvärldens hot om\r\nekonomiska sanktioner förmår Kina att respektera\r\nde mänskliga rättigheterna och när USA kryper till\r\nkorset och förnyar Kinas status som mest gynnad\r\nnation, kan ju inte heller trycket vara tillräckligt\r\nstarkt för att helt eliminera stormakternas innehav\r\nav kärnvapen.</pre><pre>Kunskapen om hur kemiska och biologiska vapen\r\nframställs är spridd över hela världen. Trots det har\r\nvärldssamfundet förhandlat om ett internationellt\r\ntotalförbud. Men kärnvapnens relativa exklusivitet\r\noch enorma skadeverkan samt att de skiljer ut\r\nstormakter från andra länder gör att problemet är\r\nmera komplext. Måhända och förhoppningsvis kan\r\nett mera bestående klimat med universell\r\ndemokrati och respekt för mänskliga rättigheter\r\nskapas i framtiden, så att kärnvapnen helt kan\r\nförsvinna. Men under tiden måste vi vara realistiska\r\noch mera inrikta oss på att arbeta för att\r\nhanteringen av den övergripande\r\nkärnvapensituationen blir bättre.</pre><pre>Bl.a. därför tycker jag att det är bra att vi i dag kan\r\nlägga fram ett förslag från utrikesutskottet med en\r\nuppmaning till regeringen att i sin tur klargöra för\r\nInternationella domstolen att användning av\r\nkärnvapen inte skulle stå i överensstämmelse med\r\ninternationell rätt.</pre><pre>Herr talman! Framstegen inom\r\nkärnvapenprovstoppet måste också bevaras och\r\nförstärkas. Ryssland, Frankrike, England och USA\r\nhar varit återhållsamma. Nyligen upprepade\r\nFrançois Mitterrand att Frankrike kommer att\r\nfortsätta på den inslagna vägen. Tyvärr är Kinas\r\nhållning mycket oklar.</pre><pre>Det är av yttersta vikt att denna fråga får en\r\ndefinitiv lösning, eftersom provstoppsfrågan är så\r\nintimt förknippad med spridningsproblematiken\r\noch icke-spridningsavtalets, NPT:s, fortlevnad.\r\nSåväl kärnvapenmakter som icke-\r\nkärnvapenmakter anser att icke-\r\nspridningsfördraget, NPT, är mycket viktigt. I det\r\navtalet förbinder sig kärnvapenmakterna att starta\r\nen konkret och verklig kärnvapennedrustning mot\r\natt icke-kärnvapenstater förbinder sig att inte\r\nskaffa kärnvapen. Här ligger den mest centrala\r\npunkten i kärnvapenfrågan totalt sett.</pre><pre>Det gäller således att verka för bevarat provstopp\r\nsamtidigt som allt som rör kärnvapen som\r\nteknologi, vapenbärare, kärnbränsle,\r\nkomponenter osv. begränsas till befintliga\r\nkärnvapenländer. Här finns mycket att göra. Trots\r\natt de båda koreanska staterna enades om att\r\nKoreahalvön skall vara en kärnvapenfri zon och\r\nNordkorea ratificerade NPT i april 1992, utmanar\r\nNordkorea i dag världssamfundet. Det finns även\r\nandra länder som mörkar den inhemska situationen\r\nbeträffande kärnvapen. Kina stöder till det yttre\r\növriga medlemmar i FN:s säkerhetsråd i deras\r\npolitik mot Nordkorea men bromsar när det gäller\r\natt införa verkliga sanktioner. Ett annat problem,\r\noch det finns fler, är alla arbetslösa atomexperter i\r\ndet förra Sovjetunionen. Risken för att de sprider\r\nkärnvapenteknologi är fortfarande stor.</pre><pre>Herr talman! Så sent som för ett par dagar sedan\r\ngick det ut en varning i Sveriges Radio och andra\r\nmassmedier att kärnbränsle som stulits i Ryssland\r\nvar i omlopp. Vårt lands gränser bevakades extra\r\nnoga.</pre><pre>För att lösa kärnvapenfrågans alla olika delar och\r\ndimensioner krävs ännu mycket och tålmodigt\r\narbete. Men jag tycker ändå att utskottets\r\nbetänkande kommit en bit på väg.</pre><pre>Herr talman! Jag yrkar bifall till utskottets\r\nhemställan.</pre><pre>Till sist vill jag också instämma i Maj Britt Theorins\r\ntack till Daniel Tarschys. Hans mjuka men ändå\r\nfasta ledarskap i utrikesutskottet är värt all\r\nbeundran.</pre><pre>Det verkade ofta vid sammanträdena som om\r\nDaniel Tarschys i förväg visste vad alla\r\nutskottsledamöterna skulle säga och på så sätt med\r\nlätthet kunde lotsa fram till bra förslag och beslut.\r\nJag beundrar verkligen Daniel Tarschys taktik och\r\nteknik i ledarskapet.</pre><pre>Jag vill också tacka Bertil Måbrink för ett mycket\r\ngott kamratskap. Det har varit mycket trevligt att\r\nfå lära känna Bertil Måbrink.</pre><pre>Anf. 170  LARS MOQUIST (nyd):</pre><pre>Herr talman! I det nedrustningsbetänkande vi nu\r\nbehandlar är det två frågor som känns synnerligen\r\nväsentliga för mig. Det är dels frågan huruvida\r\nkärnvapenanvändning står i överensstämmelse\r\nmed internationell rätt, dels frågan om åtgärder\r\navseende antipersonella minor.</pre><pre>Kärnvapenanvändningens laglighet har ju\r\naktualiserats genom att WHO under försommaren\r\n1993 beslöt att av Internationella domstolen i Haag\r\nbegära ett uttalande huruvida\r\nkärnvapenanvändning står i överensstämmelse\r\nmed internationell rätt.</pre><pre>Utskottet har dryftat frågan ur de sedvanerättsliga\r\ndistinktions- och proportionalitetsprinciperna. För\r\nvanliga människor är detta ett fikonspråk som är\r\nsvårt att tillgodogöra sig. Krigföring enligt\r\ndistinktionsprincipen innebär tydligen att det är\r\nförbjudet att attackera civilbefolkningen och att\r\nförorsaka svåra skador på civila mål.\r\nProportionalitetsprincipen skall förstås som att\r\nkärnvapenanvändning inte står i proportion till den\r\nkonflikt man avser att lösa på icke-fredlig väg.</pre><pre>För de allra flesta människor är ju detta\r\nsjälvklarheter, dvs. att kärnvapenanvändning får\r\neffekter utanför de militära mål man vill slå ut. Det\r\ngår ju inte att bygga milshöga murar runt omkring\r\ndet militära mål där man fäller bomben. Att\r\nkärnvapenanvändning är en enorm upptrappning\r\nav en konflikt och att den inte står i proportion till\r\nkonventionell krigföring är så självklart att det\r\nborde vara onödigt att nämna det.</pre><pre>Oavsett om kärnvapenanvändning skulle stå i strid\r\nmed internationell lag och med folkrätten eller ej\r\nbör Sverige, enligt min mening, hävda\r\nståndpunkten att kärnvapenanvändning skall anses\r\nstå i strid med internationell lag och med folkrätten.\r\nDet är möjligt att Internationella domstolen i Haag\r\nkommer fram till en annan ståndpunkt. Men då är\r\ndet, enligt min mening, viktigt att vi väcker opinion\r\ni den här frågan. De flesta jurister och\r\nämbetsmän -- överallt i världen -- som sysslar med\r\ndessa frågor är alltid så försiktiga i sina uttalanden\r\noch ageranden. Man är rädd att bryta ny mark.\r\nMan är ängslig över att kanske stöta sig med\r\nmäktiga grannländer. Men med denna försiktiga\r\nlinje händer ju inget, och om det mot förmodan\r\nhänder något sker det med en snigels fart.</pre><pre></pre><pre>Jag tycker att Sverige skall gå i bräschen för att\r\nbilda opinion i den här frågan. Svenskt agerande\r\nhar ju i årtionden präglats av en klart uttalad\r\nantikärnvapenhållning. Men låt oss nu flytta fram\r\npositionerna. Nu -- efter Sovjetunionens fall -- när\r\nde frostiga relationerna mellan världens stormakter\r\ntinat upp, borde nya svenska initiativ se dagens ljus.</pre><pre>Argument för att väcka opinion saknas inte.\r\nUtskottet har pekat på Haagkonventionerna om att\r\nneutrala staters territorier är okränkbara och att\r\nradioaktivitet inte låter sig stoppas av territoriella\r\ngränser. Att kärnvapenanvändning förorsakar\r\nonödigt lidande för människor och djur ser vi ju\r\nständiga bevis på från Japan, trots att det nu är\r\nsnart 50 år sedan de båda bomberna fälldes över\r\nHiroshima och Nagasaki. Att miljön tar allvarlig\r\noch långvarig skada vid kärnvapenanvändning\r\nkonstaterade FN:s miljökonferens redan 1972.</pre><pre>Men det är nu mycket viktigt att regeringen inte\r\nförfuskar det initiativ som utskottet tar genom detta\r\nbetänkande. Det ledande regeringspartiet ser ut att\r\nkänna viss olust inför majoritetsskrivningen i\r\nbetänkandet, eftersom tre av dess\r\nutskottsledamöter avgivit särskild reservation.\r\nÄven Folkpartiets båda representanter tycks känna\r\nviss olust inför texten i betänkandet, vilket de visar\r\ngenom att avge särskilt yttrande. Om riksdagen\r\nbeslutar i enlighet med utrikesutskottets\r\nbetänkande förutsätter jag att regeringen avger ett\r\nsådant yttrande till Internationella domstolen som\r\nutskottsmajoriteten syftat till.</pre><pre>Herr talman! I ett av betänkandets avsnitt berörs\r\nfrågan om ett fullständigt provstopp. Sverige har\r\nvid nedrustningskonferensen i Genève aktualiserat\r\nfrågan genom att föreslå att alla\r\nkärnsprängningar -- även fredliga sådana -- skall\r\nförbjudas.</pre><pre>Utskottet lär tidigare ha understrukit att\r\nkärnvapenprovens effekter på miljö och hälsa skall\r\nundersökas noggrant. Enligt min mening behövs\r\ninga ytterligare undersökningar. Det är väl\r\nuppenbart för alla att kärnvapenprov har negativa\r\neffekter på miljö och hälsa. Att då hålla på med en\r\nmängd studier om hur stora de negativa effekterna\r\när anser jag vara ett fullkomligt onödigt slöseri med\r\nFN-resurser.</pre><pre>Herr talman! Så var det detta med antipersonella\r\nminor. Vi har i utskottet haft föredragningar som\r\nvisat de ohyggliga konsekvenserna för främst barn\r\noch kvinnor av minsprängningar åratals efter det att\r\nden konflikt vid vilken minorna använts har bilagts.\r\nSyftet med personminor är ju inte att döda fiender.\r\nNej, minan har utformats för att invalidisera.\r\nMänniskor får sina fötter eller ben bortsprängda,\r\nofta kombinerat med skador i underlivet. Det anses\r\nvara bättre att handikappa fienden än att döda\r\nhonom. Den som skadas behöver medicinsk vård,\r\ntransport och evakuering. Den skadade tar\r\ndärigenom i anspråk resurser som skulle ha använts\r\ni andra sammanhang. Den som skadats har också\r\nen psykologisk effekt på sina medsoldater. Man har\r\nockså anpassat mängden sprängämne precis för att\r\nnå den effekt man avsett, dvs. att skada och\r\ninvalidisera en fiende -- men inte att döda honom.\r\nMer än 30 % av alla minsprängningar leder till\r\namputation av ett ben.</pre><pre>Bruket av personminor har lett till en katastrofal\r\nsituation i en mängd länder. Minorna drabbar\r\nfrämst civila och detta långt efter det att minorna\r\nlagts ut eller fällts från flygplan. De som drabbas är,\r\nsom jag nämnde inledningsvis, främst kvinnor och\r\nbarn. Det uppges att omkring 100 miljoner minor\r\nspritts i ett 60-tal länder. Tusentals människor\r\nlemlästas varje år -- många dör också.\r\nMinutläggning har lett till att hela regioner blivit\r\noanvändbara för jord- och skogsbruk. I Cambodja\r\nlär det finnas 40 000 benamputerade människor. I\r\nAfghanistan hävdas från FN-håll att minor har\r\ndödat 200 000 människor. Hela landet beskrivs som\r\nett enda stort minfält.</pre><pre>Det som nu måste ske genom internationell\r\npåverkan är ett totalförbud mot tillverkning,\r\nhandel, lagring och användning av personminor. En\r\növersynskonferens -- översyn av 1980 års\r\nkonvention om särskilt inhumana vapen -- skall äga\r\nrum 1995. Inför denna konferens är det viktigt att\r\nSverige pläderar för en tuff linje, nämligen det\r\ntotalförbud som jag nyss nämnde. Kravet på\r\ntotalförbud stöds av flera FN-organ, bl.a. Unicef.\r\nFrån ett antal olika länder har det framlagts förslag\r\nom partiella förbud -- det kan röra sig om\r\nexportförbud, krav på självförstörande\r\nmekanismer m.m. Men många organisationer --\r\nbl.a. Rädda barnen -- hävdar att endast ett\r\ninternationellt sanktionerat totalförbud leder till att\r\nså inhumana vapen som personminor på sikt\r\nförsvinner ur vapenarsenalen.</pre><pre>Jag anser att Sverige bör gå i bräschen genom att\r\ninföra ett nationellt totalförbud samt väcka\r\ninternationell opinion för samma sak inför\r\növersynskonferensen 1995. Jag anser också att\r\nSverige skall satsa på att utveckla nya metoder för\r\nröjning av personminor. Med tanke på det\r\noerhörda antal oröjda minfält som finns överallt i\r\nvärlden, kanske nya minsprängningsmetoder också\r\nleder till nya svenska minröjningsprodukter som\r\nger nya jobb inom svensk försvarsindustri. Ett\r\nförbud mot tillverkning av personminor skulle inte\r\nfå några negativa effekter för svensk industri,\r\neftersom det hävdas att några personminor inte\r\ntillverkats i Sverige under de senaste 15 åren och att\r\nnågon export inte förekommit under 20 års tid.\r\nEnligt min mening borde Sverige föregå med gott\r\nexempel och i lag förbjuda export av personminor.\r\nOm vi skall hävda att andra länder inte får tillverka\r\noch exportera personminor vore det väl skräp om\r\nvi inte själva kunde ställa upp med ett formellt\r\nexportförbud.</pre><pre>Herr talman! Jag vill avslutningsvis yrka bifall till\r\nutskottets hemställan.</pre><pre>Men, herr talman, Bertil Måbrink hade den goda\r\nsmaken att rikta ett tack till utskottets ordförande\r\nDaniel Tarschys, till utskottsledamöterna och till\r\npersonalen på utrikesutskottets kansli. Jag hade\r\ngärna rest mig upp för ett instämmande, men\r\neftersom ett instämmande hade inneburit en accept\r\npå allt det Bertil Måbrink framförde vill jag i stället\r\nnu säga att jag helt instämmer i Bertil Måbrinks\r\navslutning av sitt anförande.</pre><pre>Anf. 171  INGELA MÅRTENSSON (fp):</pre><pre>Herr talman! Jag är också mycket glad över det\r\nställningstagande som utskottet har gjort både när\r\ndet gäller kärnvapen och folkrätt och när det gäller\r\nminorna. Minorna har så vältaligt beskrivits av\r\nMargareta Viklund och kärnvapen och\r\ninternationell rätt av Maj Britt Theorin att jag kan\r\ninstämma i det de har sagt. Jag skall ta upp några\r\nandra frågor i utskottsbetänkandet.</pre><pre>Jag har föreslagit i en motion att man också skulle\r\nha ett förbud mot att ha kärnvapen på svenskt\r\nterritorium. Nu svarar utskottet att enligt utskottets\r\nuppfattning är lagen om kärnteknisk verksamhet,\r\nkärntekniklagen, till fyllest för de syften som jag\r\noch Charlotte Branting har framfört i vår motion.</pre><pre>Jag anser inte att det finns någon lag som är\r\ntillämplig på det här området. När vi tidigare hade\r\nmycket aktiva diskussioner om örlogsfartyg och\r\nkärnvapen konstaterade svenska experter just att\r\nnågot förbud i lag inte fanns mot att ha kärnvapen\r\npå svenskt territorium. Det var därför som jag i\r\nmotionen skrev just den här klämmen om att man\r\nskulle ha en sådan lag.</pre><pre>Eftersom det fortfarande har dykt upp diskussioner\r\nom det finns örlogsfartyg som kommer in med\r\nkärnvapen, tycker jag att det vore bra att ha den här\r\nlagen. Visserligen är den frågan mer eller mindre\r\navförd från agendan, men det finns fortfarande de\r\nsom hävdar att det hade kunnat hända. Inte minst\r\nkan det tänkas om Sverige t.ex. blir medlem i\r\nEuropeiska unionen och man kommer in i ett\r\ngemensamt försvarssamarbete att det där finns\r\nförslag om att man skulle kunna utplacera\r\nkärnvapen. Jag tycker att det vore bra om vi hade\r\nen sådan lag här i Sverige. Jag tycker inte riktigt att\r\nkärntekniklagen uppfyller det kravet.</pre><pre>Det är naturligtvis viktigt att man från svensk sida\r\nverkar för icke-spridning av kärnvapen, att man gör\r\nnågot när det gäller det totala provstoppet och även\r\nnär det gäller kärnvapenkrig av misstag. Detta är\r\nolika krav, som också har framförts i motioner, som\r\ni och för sig har fått en positiv hantering i utskottet.\r\nMen jag tycker att det är viktigt att man verkligen\r\nagerar starkt från svensk sida på de här punkterna\r\noch ser till att kärnvapen helst försvinner totalt från\r\njordklotet, därför att de utgör ett sådant hot mot\r\nhela mänskligheten. Men så länge det finns\r\nkärnvapen måste man se till att de inte sprids vidare\r\noch att de tillfälliga provstopp som nu råder\r\nförlängs efter september 1995.</pre><pre>I det sammanhanget skulle det också vara på sin\r\nplats att studera vilka effekter sprängningarna i\r\nprovområdena har haft på befolkningarna. Inte\r\nminst tycker jag att det skulle vara på sin plats med\r\nen oberoende studie av de franska proven i\r\nPolynesien, där befolkningen under åratal har\r\noroat sig för vad detta har kunnat innebära. Man\r\nhar bara sagt att det inte finns några läckage och att\r\nsprängningarna inte har någon påverkan alls. Där\r\nskulle man kunna hjälpa befolkningen med de\r\neffekter som kärnvapenproven har gett.</pre><pre>Om Sverige skall kunna vara trovärdigt och verka\r\nför nedrustning, kan Sverige inte hålla på och\r\nexportera vapen i den omfattning som görs i dag.\r\nSverige borde verka för att minska och på sikt också\r\nhelt avveckla den svenska vapenexporten. Först då\r\nblir Sverige trovärdigt när vi i Sverige talar om att\r\nSverige vill ha nedrustning.</pre><pre>För att kunna göra detta krävs det att man\r\nförverkligar den idé som utskottet skriver om,\r\nnämligen att Sverige tagit initiativ i FN till att verka\r\nför en omställning från militär till civil produktion.\r\nSverige har inte mycket att yvas över. Vi i Sverige\r\nhar gjort några studier, som vi har lagt i byrålådan\r\nutan att göra något åt det. Sverige skulle kunna\r\nvara föregångare. Det talas mycket från utskottets\r\nsida om behovet när det gäller forna öststater,\r\nexempelvis Ryssland och andra tidigare republiker\r\ni Sovjetunionen. Sverige skulle också självt kunna\r\nvara ett föredöme genom att verkställa och ta\r\ninitiativ till denna omställningsprocedur.</pre><pre>Även när det gäller FN:s register för internationell\r\nvapenhandel borde Sverige vara mycket mer\r\npådrivande. Jag tror att det var Daniel Tarschys\r\nsom sade att detta var en bra början. Man kan\r\nvisserligen säga att det är en bra början att ett\r\nsådant register är upprättat, men det är långt ifrån\r\ntillräckligt såsom det fungerar. Här handlar det om\r\nfrivillighet. Det skulle vara obligatoriskt för dem\r\nsom säljer vapen att också redovisa detta i registret.</pre><pre>Det borde inte heller bara vara de konventionella\r\nvapnen som ingick, utan även kärnvapnen borde\r\nfinnas med i registreringen. Det finns här anledning\r\natt från Sveriges sida trycka på.</pre><pre>Vi i Sverige är inte heller särskilt bra på att vara\r\nöppna när det gäller den svenska vapenexporten.\r\nMan skulle kunna kräva en större öppenhet även på\r\ndet området. Inte minst när vi i\r\nkonstitutionsutskottet har granskat, har vi haft\r\nsvårigheter att få ta del av vissa uppgifter. Man\r\nborde sträva efter en större öppenhet även när det\r\ngäller den svenska vapenexporten.</pre><pre>Anf. 172  DANIEL TARSCHYS (fp):</pre><pre>Herr talman! Detta är den sista utrikespolitiska\r\ndebatten under denna mandatperiod. Jag vill ta\r\ntillfället i akt att tacka alla mina kolleger i utskottet\r\nför den fina kamratskap, det konstruktiva\r\nsamarbete, det starka engagemang och det stora\r\nsamförstånd som har rått i utskottet. Vi har kunnat\r\nresonera oss fram till gemensamma ståndpunkter i\r\nde allra flesta frågor. Jag tror att det samförståndet\r\nhar varit till gagn för svensk utrikespolitik, där\r\nsamsynen mellan partierna är en stor styrka.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>27 §  Meddelande om FöU10</pre><pre>Anf. 173 §  TREDJE VICE TALMANNEN:</pre><pre>Beträffande försvarutskottets betänkande FöU10\r\navser talmannen att i morgon föreslå kammaren att\r\ndetta ärende får företas till avgörande efter endast\r\nen bordläggning.</pre><pre>28 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1993/94:KU47 Statligt bidrag till partigrupperna i\r\nriksdagen</pre><pre>1993/94:KU48 Nordiska rådets svenska delegation</pre><pre>Finansutskottets betänkande</pre><pre>1993/94:FiU24 Försäljning av AB Tipstjänst till\r\nsvenskt föreningsliv m.m.</pre><pre>Socialutskottets betänkanden</pre><pre>1993/94:SoU24 Legitimation för vissa naprapater\r\noch kiropraktorer m.m.</pre><pre>1993/94:SoU26 Åligganden för personal inom\r\nhälso- och sjukvården m.m.</pre><pre>1993/94:SoU32 Uppskov med behandlingen av\r\nvissa ärenden till riksmötet 1994/95</pre><pre>1993/94:SoU33 Vissa frågor rörande\r\nbestämmelserna om arvoden till\r\nprivatpraktiserande läkare och sjukgymnaster\r\nm.m.</pre><pre>Kulturutskottets betänkanden</pre><pre>1993/94:KrU32 Ny lotterilag</pre><pre>1993/94:KrU35 Statlig garanti för anordnande av\r\nolympiska vinterspel i Sverige år 2002</pre><pre>Jordbruksutskottets betänkanden</pre><pre>1993/94:JoU28 Strandskydd m.m.</pre><pre>1993/94:JoU30 Uppskov med behandlingen av\r\nvissa ärenden</pre><pre>1993/94:JoU31 Handlingsplan mot buller</pre><pre>1993/94:JoU32 Kompletteringspropositionen</pre><pre>Försvarsutskottets betänkande</pre><pre>1993/94:FöU10 JAS-projektet</pre><pre>29 §  Kammaren åtskildes kl. 21.13.</pre><pre>Förhandlingarna leddes</pre><pre>av talmannen från sammanträdets början t.o.m. 7\r\n§ anf. 23 (delvis),</pre><pre>av förste vice talmannen därefter t.o.m. 9 anf. 50\r\n(delvis),</pre><pre>av andre vice talmannen därefter t.o.m. 11 § anf. 95\r\n(delvis),</pre><pre>av tredje vice talmannen därefter t.o.m. 14 § anf.\r\n124 (delvis),</pre><pre>av förste vice talmannen därefter t.o.m.\r\najourneringen kl. 17.58,</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}