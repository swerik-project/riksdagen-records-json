{"dokumentstatus":{"dokument":{"hangar_id":"2387765","dok_id":"GF0984","rm":"1991/92","beteckning":"84","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"84","slutnummer":"0","datum":"1992-03-25 00:00:00","systemdatum":"2005-10-27 13:59:23","publicerad":"1992-03-25 00:00:00","titel":"Riksdagens snabbprotokoll 1991/92:84 Onsdagen den 25 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{52BBFF79-D941-4B6F-8C2B-B3055A381B4D}","dokument_url_text":"http://data.riksdagen.se/dokument/GF0984/text","dokument_url_html":"http://data.riksdagen.se/dokument/GF0984","dokumentstatus_url_xml":"http://data.riksdagen.se/dokumentstatus/GF0984","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:84</div>\r\n<div class=\"sidhuvud_datum\">Onsdagen den 25 mars</div>\r\n<div class=\"sidhuvud_klockslag\">Kl. 9.00--17.05</div>\r\n<hr class=\"sidhuvud_linje\">\r\n<pre>Meddelande om sammanträdet torsdagen den 9\r\napril</pre><pre>Anf. 1 TALMANNEN:</pre><pre>Vid arbetsplenum torsdagen den 9 april kan\r\nvoteringar förekomma även efter kl. 18.00.</pre><pre>1 § Justering av protokoll</pre><pre>Justerades protokollet för den 19 mars.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Skrivelse</pre><pre>1991/92:145 till utrikesutskottet</pre><pre>Meddelande om samlad votering</pre><pre>Talmannen meddelade att näringsutskottets\r\nbetänkanden NU17 och NU18 skulle avgöras i ett\r\nsammanhang efter avslutad debatt.</pre><pre>3 §  Statliga företag</pre><pre>Föredrogs</pre><pre>näringsutskottets betänkande</pre><pre>1991/92:NU17 Statliga företag (prop. 1991/92:100\r\ndelvis).</pre><pre>Anf. 2  BO FINNKVIST (s):</pre><pre>Fru talman! Vi har nyligen haft en lång debatt om\r\nde statliga företagen. De farhågor som då\r\nframfördes från vårt håll har tyvärr besannats.</pre><pre>Avsaknaden av förvaltningsbolag visade sig vara\r\nspeciellt olycklig i samband med diskussionerna om\r\nVolvo och Procordia. I normalfallet kan ledningen\r\nför ett företag sköta denna typ av förhandlingar tills\r\ndet finns i varje fall en skiss att presentera. I detta\r\nfall var förvirringen total. Vem skulle man prata\r\nmed? Förvaltningsbolaget var ju nedlagt.\r\nNäringsministern fick givetvis stor publicitet genom\r\natt uppträda som den stora experten i fråga om vad\r\nsom var bäst för både Volvo och Procordia. Man\r\nkan fråga sig om det verkligen är på det viset\r\nnäringspolitiken skall skötas av den borgerliga\r\nregeringen.</pre><pre>Den borgerliga regeringen har fått ett\r\nbemyndigande från riksdagen att sälja ut 35 statliga\r\nföretag. Det finns tyvärr en majoritet för denna\r\npolitik, och det får vi acceptera från\r\nsocialdemokratiskt håll, även om vi inte tycker att\r\ndet är en vettig politik. Man kan ändå fråga sig hur\r\nföretagen skall förvaltas under utförsäljningstiden.\r\nDet handlar säkert om tiotals år.</pre><pre>Den socialdemokratiska regeringens politik var\r\nmycket lyckosam inom detta område. De statliga\r\nföretag som vid maktskiftet 1982 var i mycket dåligt\r\nskick utmärker sig nu, efter en framgångsrik\r\nförvandlingsprocess, som de framgångsrikaste i\r\nlandet inom ett antal branscher.</pre><pre>Exempel på detta är Procordia och SSAB. Dessa\r\nföretag skall nu säljas på grund av att staten enligt\r\nden borgerliga regeringen inte kan sköta företag.\r\nDet stämmer inte. Det som har hänt efter 1982 är\r\nett bevis på motsatsen. Men jag kan hålla med om\r\natt det verkar stämma bra in på borgerliga\r\nregeringars sätt att sköta de statliga företagen.</pre><pre>En stor företagsgrupp med tiotusentals anställda är\r\nutbjuden till försäljning på ideologiska grunder,\r\ninte på grund av att det är bra för företagen och de\r\nanställda. Under tiden skall man inom företagen\r\nleva i ovisshet om hur framtiden ser ut.</pre><pre>Även om jag inte tror mig om att kunna på långa\r\nvägar lika mycket i denna fråga som\r\nnäringsministern tror sig om, vill jag nog varna för\r\natt sköta företag på det här sättet. Att driva ett\r\nföretag med målsättningen att det skall säljas så fort\r\nsom möjligt har aldrig varit särskilt lyckosamt.</pre><pre>Förslaget att återinrätta ett förvaltningsbolag har\r\npå den korta tid som gått sedan december fått ännu\r\nhögre aktualitet av det som hänt. Bemyndigandet\r\ntill regeringen om utförsäljning bör också\r\nåterkallas. Vi sätter oss inte emot förändringar som\r\när industriellt riktiga, exempelvis diskussionerna\r\nmellan Volvo och Procordia, men vi kräver att\r\nföretagen skall ha bra ägare. Detta krav ställer vi\r\nockså på staten, inte minst med hänsyn till de\r\nanställda.</pre><pre>Att basera en statlig politik på detta område på ett\r\nbeslut som fattades på en kongress för Moderata\r\nungdomsförbundet under 70-talet är minst sagt\r\näventyrligt. Näringsministern beskrev i den förra\r\ndebatten i denna fråga idén till denna politik på det\r\nviset. Man kan också fråga sig om övriga i\r\nregeringen ingående partier deltog i kongressen.</pre><pre>Utförsäljning i den omfattning som det nu är fråga\r\nom kommer också att ta i anspråk en alltför stor del\r\nav det riskkapital som är tillgängligt och som det\r\növriga näringslivet nu är i behov av. I motion 274\r\nefterlyses också en ingående analys av försäljning\r\nav olika företag. Vi ansluter oss till förslagen i\r\ndenna motion. Förslagen i denna och i ett antal\r\nandra s-motioner kommer att belysas ytterligare av\r\nandra deltagare som kommer efter mig i denna\r\ndebatt.</pre><pre>Fru talman! Jag vill nämna ytterligare några frågor.</pre><pre>Den nu aktuella frågan om en privatisering av\r\nSSAB och hur den hanteras är också ett exempel på\r\nfelaktig politik på detta område. Företaget är ett av\r\nde bästa stålföretagen i Europa. Det är å andra\r\nsidan ett företag som är mycket\r\nkonjunkturkänsligt. Ett sådant företag är inte\r\nlämpligt att säljas ut till anställda och allmänhet i\r\nsmåposter. Det behöver starka ägare, som kan stå\r\nut med konjunktursvackor. Staten är en sådan\r\nägare.</pre><pre>En annan fråga är konkurrensförhållandena för\r\nden kvarvarande varvsindustrin. Även denna fråga\r\nbehandlas i det här betänkandet. Enligt vår mening\r\nmåste detta problem uppmärksammas på ett annat\r\nsätt än vad som är fallet i dag. Stöd till enskilda\r\nfartygsprojekt kan i dag utgå på en högre nivå inom\r\nEG än i Sverige. Vi anser att regeringen bör verka\r\ninternationellt för att skapa likvärdiga\r\nkonkurrensvillkor inom detta område. Riksdagen\r\nbör göra ett uttalande till regeingen i denna fråga.</pre><pre>Regeringen bör också, i stället för att sälja ut\r\nstatens naturrikedomar, se över möjligheterna att\r\nbilda en statlig skogskoncern för att effektivisera\r\noch stärka företagen inom detta område. Det\r\nhandlar då om domänverket, ASSI och NCB.</pre><pre>Fru talman! Det var något om speciella frågor och\r\nspeciella motioner som vi har tagit upp och som\r\nandra talare efter mig kommer att säga mer om.</pre><pre>Jag yrkar bifall till reservationerna 1, 2 och 3, som\r\när fogade till näringsutskottets betänkande nr 17.</pre><pre>Anf. 3  ROLF L NILSON (v):</pre><pre>Fru talman! Vi har hamnat i den litet märkliga\r\nsituationen att de enda som ser frågan om det\r\nstatliga ägandet av industrier som en stor ideologisk\r\nfråga är den nuvarande regeringen med dess\r\nprofilparti Moderaterna och den främste\r\ntalesmannen i dessa frågor, industriminister Per\r\nWesterberg. Inom oppositionen ser vi snarast\r\nfrågan om det statliga ägandet av industriföretag\r\noch tjänsteföretag mera på ett praktiskt sätt, som\r\nen fråga om lämplighet. Det kan av olika skäl vara\r\nlämpligt att staten äger viktiga produktionsmedel.</pre><pre>När ekonomiska historiker beskriver det statliga\r\nägandet tycks de vara överens om att det statliga\r\nägandet i Sverige i mycket liten utsträckning har\r\nuppkommit som en följd av ideologiska\r\nställningstaganden och ideologiska markeringar.\r\nDet finns en del sådana markeringar. Det gäller\r\nt.ex. LKAB. Man var främst från högerhåll\r\nintresserad av att bevara naturtillgångar i nationell\r\nägo, i svensk ägo. Detta ledde successivt fram till\r\natt LKAB blev statligt och kom att äga malmfält\r\noch gruvor uppe i Norrbotten. Det var ett rimligt\r\noch bra ställningstagande.</pre><pre>Andra företag, framför allt den största delen av de\r\nföretag som nu är i statlig ägo, blev statliga sent. De\r\nförstatligades under den förra lågkonjunkturen av\r\nden dåvarande borgerliga regeringen som ett\r\nuttryck för krispolitik, för överbryggning av en\r\nlågkonjunktur. Då kan det tyckas märkligt att den\r\nnuvarande, nya borgerliga regeringen vill driva en\r\npolitik som går tvärt emot föregångarnas på så sätt\r\natt man nu, under en lågkonjunktur, försöker sälja\r\nut ett stort aktieinnehav till vad som rimligtvis\r\nmåste vara dåliga priser.</pre><pre>Det var enligt min uppfattning framsynt av den\r\ntidigare borgerliga regeringen att ställa upp och\r\nförsöka brygga över krisen och vara med och\r\nomstrukturera den svenska industrin. Det är\r\nknappast framsynt att av ideologiska skäl göra\r\ndåliga affärer, som den nya borgerliga regeringen\r\ntycks försöka göra.</pre><pre>I debatten i höstas redogjorde jag i stora drag för\r\nden uppfattning Vänsterpartiet har i fråga om\r\nstatligt ägande. Vi tycker att det är rimligt att\r\nsvenska staten helt eller delvis äger företag. Man\r\nkan se olika skäl till detta. Det är rimligt att det\r\nfinns ett engagemang i basindustrier, i\r\nnaturtillgångar och i teknologiska spetsområden,\r\nframtidsområden. Det kan också vara rimligt att\r\nman har ett ägande inom andra områden, där staten\r\nfår bra avkastning på insatt kapital. Inom sådana\r\nområden är det emellertid inte ett värde i sig att\r\nstaten äger företag. Vi har också sagt att vi gärna\r\nser att det blir en diskussion om vad staten bör äga.\r\nVi ser gärna att staten köper resp. säljer företag,\r\noch det skall göras efter en analys av varje objekt.</pre><pre>Det förelåg en sådan situation före regeringsskiftet.\r\nVarje större objekt skulle prövas av riksdagen.\r\nFörvaltningen av statens ägande, statens aktier,\r\nsköttes på armlängds avstånd från regeringen\r\ngenom det förvaltningsbolag som\r\nSocialdemokraterna tog initiativ till och som\r\nVänsterpartiet var med om att inrätta.</pre><pre>Vi tror att det var en bra ordning, och vi tycker att\r\nutvecklingen fram till i dag har visat att det hade\r\nvarit ett lämpligt sätt att sköta statens ägande även\r\nnu.</pre><pre>Det här hade kunnat förhindra den röra som\r\nregeringen tillsammans med Volvoledningen har\r\nskapat i affären Volvo--Procordia. Frågan om att\r\neventuellt skaffa stabila, långsiktiga ägare till\r\nSSAB hade kunnat hantera på ett rimligt sätt utan\r\natt man behövde trolla med knäna -- som\r\nindustriministern verkade försöka göra, nämligen\r\natt få en eventuell försäljning 1994 att se ut som en\r\nförsäljning 1992.</pre><pre>Det är inte lämpligt att sälja ut under en\r\nlågkonjunktur. Det är tveksamt om det över huvud\r\ntaget under den kommande 10--20-årsperioden är\r\nlämpligt att sälja ut statliga företag i stor skala och\r\npå så vis konkurrera om riskkapital som finns\r\ntillgängligt både i Sverige men också i Europa.</pre><pre>När vi ser oss omkring kan vi se att det finns oerhört\r\nstora investeringsbehov. Det råder en konkurrens\r\nom kapitalet. Vi fick en påminnelse om denna\r\nsituation så sent som i går med tanke på haveriet i\r\nkärnkraftsreaktorn i Sosnovyj Bor utanför S:t\r\nPetersburg. Detta gjorde tydligt för oss att det\r\nråder ett enormt investeringsbehov i ny\r\nenergiproduktion för Europa. Det är futtigt att för\r\nprestigens skull konkurrera om kapitalet bara för\r\natt man av ideologiska skäl vill sälja ut svenska\r\nstatliga företag.</pre><pre>Kontentan av det jag har sagt är att Vänsterpartiet\r\nkräver en återgång till det tidigare systemet, där\r\nvarje objekt behandlas för sig av regering och\r\nriksdag. Vi ställer oss bakom kravet på ett\r\nåterupprättande av ett statligt förvaltningsbolag\r\nsom hanterar aktierna och statens ägande i den\r\nvardagliga delen.</pre><pre>Vänsterpartiet har inte väckt motioner om den\r\nsvenska varvsindustrin. Men jag har ställt mig\r\nbakom kravet på att man uppmärksammar\r\nkonkurrensförhållandena för den återstående\r\nsvenska varvsindustrin. Det är främst situationen\r\nför Cityvarvet i Göteborg som har föranlett det här\r\nställningstagandet. Varvet har kommit i en sämre\r\nsituation än nödvändigt, eftersom andra länder i\r\nEuropa tycks subventionera varvsindustrin mer än\r\nvad som görs i Sverige. Det är knappast rimligt att\r\nett svenskt varv skulle behöva komma i ett\r\nunderläge på grund av sådana subventioner. Det är\r\ndärför naturligt att se över situationen.</pre><pre>Sammanfattningsvis önskar jag en återgång till det\r\ngamla systemet med en hantering av det statliga\r\nägandet där varje objekt vårdas för sig. Riskdagen\r\ntar sedan ställning till ökat ägande, försäljning eller\r\nhanterande i ett förvaltningsbolag.</pre><pre>Anf. 4  ROLF DAHLBERG (m):</pre><pre>Fru talman! Den 18 december hade vi en stor\r\ndebatt i kammaren med anledning av regeringens\r\nproposition i ärendet. Företrädare för samtliga de\r\nfyra regeringspartierna deltog i debatten och\r\nframförde då hur de såg på statligt ägande. Därför\r\när det förvånande när Bo Finnkvist ifrågasätter om\r\ndet är enbart den moderata delen av regeringen och\r\nriksdagen som står bakom regeringens syn på\r\nstatligt företagsägande.</pre><pre>I debatten framkom det tydligt hur\r\nregeringspartierna ser på frågan. Statens viktigaste\r\nuppgift inom näringspolitiken är att med hjälp av\r\nlagstiftning ange de ramar som skall gälla för\r\naktörerna på den svenska marknaden. Naturligtvis\r\nskall det ske en övervakning av att regler och\r\nbestämmelser efterlevs.</pre><pre>Exempel på sådan lagstiftning är\r\nkonkurrenslagstiftningen. Vi vet, för övrigt, att\r\nregeringen skall lägga en proposition med förslag\r\ntill skärpning av konkurrenslagstiftningen och\r\nanpassning till EG:s regler.</pre><pre>En annan lagstiftning som är viktig för aktörerna på\r\nmarknaden är skattelagstiftningen. Staten griper in\r\npå annat sätt, ger stöd och hjälp till olika branscher\r\ni näringslivet, ger stöd till forskning och utveckling\r\noch skapar bestämmelser för utrikeshandeln, osv.\r\nHär är statens uppgift mycket viktig och stor.</pre><pre>Däremot är det ingenting som säger att staten själv\r\ndessutom skall agera på marknaden som ägare till\r\nföretag. Inom idrottens värld är det självklart att\r\ndomaren inte deltar i själva spelet. Samma regler\r\nbör naturligtvis gälla i det här sammanhanget. Den\r\nliknelsen är bra. Staten har sin roll, och aktörerna\r\npå marknaden har en annan roll.</pre><pre>Ett annat argument som framkom vid debatten den\r\n18 december var att staten oftast inte är någon bra\r\nägare till företag. Staten är som ägare passiv och\r\nanonym. Det finns många exempel på att staten\r\ngenom åren som ägare har agerat mycket olyckligt.\r\nVi har väl ännu inte glömt de enorma satsningarna\r\npå Stålverk 80, varvsindustrin osv.</pre><pre>I den hårdnande internationella konkurrens som\r\nsvenskt näringsliv i framtiden kommer att möta är\r\ndet oerhört viktigt med aktiva ägare till de svenska\r\nföretagen. Det skall vara ägare som kan agera\r\nkraftfullt i den dynamiska värld som möter dem på\r\nden internationella marknaden. I den situationen\r\när staten faktiskt inte särskilt lämpad att vara ägare\r\noch aktör.</pre><pre>Ett annat argument som framfördes i debatten var\r\nfrågan om ägarspridning. Där skiljer sig naturligtvis\r\nsynen mellan de socialistiska partierna och de\r\növriga partierna här i kammaren.\r\nRegeringspartierna företräder en uppfattning att\r\ndet är bra om de enskilda människorna får\r\nmöjlighet att äga. Vi här i riksdagen skall på olika\r\nsätt underlätta för de enskilda människorna att bli\r\nstörre ägare till t.ex. andelar i näringslivet än vad\r\nde har möjlighet till i dag. Ett sätt att underlätta är\r\natt sänka skatterna så att människorna får mera\r\npengar över att själva hantera. Här får enskilda\r\nmänniskor möjlighet att gå in som enskilda ägare i\r\ndet som tidigare var statliga företag.</pre><pre>I första hand, och det är viktigt, skall det här gälla\r\nde anställda i företagen. De tillhör\r\nprioriteringsgrupp 1. Staten erbjuder de anställda\r\natt bli ägare i företagen. Är inte det en bra åtgärd?\r\nNej, säger Bo Finnkvist. Rolf Nilson håller\r\nnaturligtvis inte heller med. Det är bättre att det\r\nanonyma kollektivet, staten, är ägare.</pre><pre>I andra hand skall de enskilda medborgarna\r\nerbjudas att gå in som ägare i företagen -- helt\r\nfrivilligt naturligtvis. Men många kommer säkert\r\natt säga att det är en bra placering av deras\r\nsparpengar. De blir ägare i SSAB eller LKAB osv.\r\nDet här är ett annat viktigt argument i debatten.</pre><pre>Ett tredje viktigt argument, som jag tycker att såväl\r\nsocialdemokrater som vänsterpartister borde\r\ninstämma i, är att inkomsterna från\r\nförsäljningarna -- som inte skall vara\r\nutförsäljningar i form av en realisation, utan skall\r\nsäljas till marknadens pris -- skall staten placera om\r\ni strategiska infrastruktursatsningar. De är så\r\noerhört viktiga för näringslivet i framtiden. Det är\r\nfråga om förbättrade vägar, järnvägar,\r\ntelekommunikationer, flygplatser osv.</pre><pre>När vi vet att staten har svårt att få fram\r\ninvesteringspengar på annat sätt, säger\r\nsocialdemokraterna och vänsterpartisterna nej. Ni\r\ntar på er ett stort ansvar när ni undandrar staten\r\nmöjligheten att placera om och investera i sådant\r\nsom är viktigt för Sverige och näringslivet i\r\nframtiden.</pre><pre>Vidare görs det ett stort nummer av att regeringen\r\nhar låtit avveckla förvaltningsbolaget Fortia. Det\r\nhade varit bra att ha Fortia kvar vid\r\nförhandlingarna med Volvo och vid samgåendet\r\nVolvo--Procordia.</pre><pre>Det är djärvt av främst socialdemokraterna att ta\r\ndetta som exempel. De vet hur den affären\r\nhandlades. Volvoledningen tog kontakt med den\r\nsocialdemokratiska ledningen och fick i förväg stöd\r\nför att genomföra affären -- som hade betytt att\r\nskattebetalarna hade förlorat ca 6 miljarder kronor.\r\nBo Finnkvist säger att det hade gått smidigt och lätt\r\natt genomföra affären om Fortia hade funnits kvar.\r\nDet hade naturligtvis gått ännu lättare om den\r\ngamla socialdemokratiska regeringen hade varit\r\nkvar. Då hade det inte varit några bekymmer alls,\r\noch då hade skattebetalarnas pengar strötts ut.</pre><pre>Det var tur att vi nu hade en regering som var vaken\r\noch insåg att detta inte var rätt och att det måste ske\r\nen ordentlig prövning. Därför var det tur att\r\nförvaltningsbolaget Fortia hade avvecklats.\r\nRegeringen hade därför allt i sin hand. Det var inte\r\nnågon black om foten för staten att regeringen var\r\naktiv och satte stopp för den svindelaffär som var\r\npå gång med skattebetalarnas medel vid den\r\ntidpunkten.</pre><pre>Fru talman! Valet i höstas visade att en stor\r\nmajoritet av svenska folket -- förutom\r\nregeringspartierna räknar jag in Ny demokrati --\r\nville ha en förändring av den förda politiken. De\r\nville ha större frihet för de enskilda människorna,\r\nstörre möjligheter till privat ägande och lösningar\r\nsom alternativ till de kollektiva lösningar som finns\r\ninom stat och kommun i dag. De sade nej till en\r\nfortsatt socialdemokratisk regering och ville i stället\r\nha förändringar. Här är en viktig del i den förnyelse\r\nsom nu sker, när regeringen och riksdagen har\r\nbeslutat att statliga företag skall övergå i privat ägo,\r\ni en takt som kan visa sig lämplig och där människor\r\nskall få möjlighet att enskilt bli ägare till företag.</pre><pre>Fru talman! Jag yrkar bifall till hemställan i\r\nnäringsutskottets betänkande nr 17 och avslag på\r\nde tre reservationer som är fogade till betänkandet.</pre><pre>Anf. 5  BO FINNKVIST (s) replik:</pre><pre>Fru talman! Det var mycket det här.</pre><pre>Jag sade aldrig att det skulle ha gått smidigt och lätt\r\natt göra affären mellan Volvo och Procordia.\r\nDäremot sade jag att om förvaltningsbolaget varit\r\nkvar skulle det kanske ha funnits en skiss till affären\r\ninnan man gick ut med det hela. Nu verkar det i alla\r\nfall för mig, som följde affären genom massmedia,\r\nsom om det var svårt för Volvo att hitta en\r\nsamtalspartner i och med att alla frågor av den art\r\nvi talar om hamnat på departementet. Jag tycker --\r\noch det tror jag många människor gör -- att det är\r\nolyckligt när två företag, som får sägas höra till\r\nSveriges mest framgångsrika, vill göra en affär som\r\nde för sin del tycker är vettig, hamnar i det läget att\r\nman inte har någon att prata med. Så blev det\r\ntyvärr, och det är inte bra.</pre><pre>Jag kan påpeka att Stålverk 80 blev aldrig\r\nnågonting, så det var ingen felsatsning. Vad gäller\r\nstatliga företag kontra privata finns det ett antal\r\nexempel även inom den privata sektorn på att det\r\ngörs felsatsningar.</pre><pre>Rolf Dahlberg för den borgerliga regeringens talan,\r\noch det är fråga om en ideologisk syn på saken.\r\nResonemanget kan inte grunda sig på matematik\r\noch ekonomi e.d. Det går naturligtvis an att säga att\r\nvi skall sälja ut statliga företag och använda\r\npengarna till infrastruktursatsningnar. Men det går\r\nväl lika bra att behålla företagen, när de ger vinst,\r\noch använda vinstpengarna till att satsa i\r\ninfrastruktur. Om den som köper företagen\r\nverkligen köper till rätt pris, så köper han inte till\r\ndet högre pris än att det går att låna pengarna. Det\r\nligger liksom ett värde, en avkastning, i detta som\r\ninnebär att staten lika gärna kan behålla företagen.</pre><pre>Orsaken finns alltså inte där, utan orsaken är helt\r\nenkelt att man bekänner sig till ideologi -- eller\r\nnästan en religion, tycker jag det verkar som -- att\r\nstaten inte skall äga företag, för detta är inte\r\nlämpligt. Jag tycker det är bättre för företagen och\r\ndefinitivt för de anställda och de orter där företagen\r\nligger, att vi diskuterar saken på helt andra\r\ngrunder -- utifrån vad som är bra för företagen och\r\nde anställda. Och staten är ibland en bra ägare.</pre><pre>Anf. 6  ROLF DAHLBERG (m) replik:</pre><pre>Fru talman! Först några ord om Volvo--Procordia.</pre><pre>Bo Finnkvist säger att det är två stora företag som\r\nvill göra en affär. Det var naturligtvis så att Volvo\r\nville göra affären. Däremot visade det sig att\r\nåtminstone den stora delägare som staten var i\r\nProcordia inte kunde acceptera det bud som Volvo\r\nlade på det statligt delägda Procordia. Så blev det\r\ningen affär vid den tidpunkten, och sedan har man\r\nförhandlat. Vi vet än i dag inte om det slutgiltigt blir\r\nen affär eller inte.</pre><pre>Jag tror att det faktum att man fick förhandla med\r\nnäringsdepartementet inte var något större\r\nbekymmer rent tekniskt och förhandlingsmässigt,\r\nutan bekymret var naturligtvis att Volvo hade gjort\r\nupp affären på egen hand och utformat ritningen\r\nför det stora projektet samt förväntade sig att\r\nregeringen skulle godtaga budet. När regeringen\r\ninte gjorde det uppstod ett visst tumult. Men detta\r\nkan inte regeringen lastas för, utan faktum är, som\r\njag sade tidigare, att det var bra att vi hade en\r\nvaken regering som såg till att man stoppade den\r\naffär som var på gång och som inte var bra för\r\nstaten som ägare av delar av Procordia.</pre><pre>Bo Finnkvist säger att Stålverk 80 var ingen\r\nfelsatsning, för det blev aldrig av. Men faktum är ju\r\natt staten lade ner enorma pengar uppe i Luleå. Har\r\nBo Finnkvist inte varit i Luleå och sett resterna\r\nefter Stålverk 80? Det var fråga om enorma\r\ninvesteringar med skattebetalarnas pengar som\r\naldrig kom till någon nytta alls. Det var naturligtvis\r\nen felsatsning -- detta kan inte förnekas.</pre><pre>Vidare säger Bo Finnkvist att det blir en ideologisk\r\ndebatt där regeringspartierna till varje pris vill sälja\r\nut statliga företag. Det är inte sant. Regeringen\r\nsäger ju, och det står även i riksdagsbeslutet av den\r\n18 december, att företagen kan säljas och bjudas ut\r\npå marknaden i den takt som är lämplig. Här\r\nkommer man alltså inte att till varje pris pressa ut\r\nföretagen till försäljning, om det visar sig att något\r\nföretag inte är attraktivt.</pre><pre>Anf. 7  BO FINNKVIST (s) replik:</pre><pre>Fru talman! Det är svårt att hinna med allt på tre\r\nminuter, men jag får väl ta en del av det jag erinrar\r\nmig även från Rolf Dahlbergs föregående inlägg.</pre><pre>Det handlar mycket om Volvo--Procordia-affären.\r\nBeskyllningar har framförts även mot den\r\nsocialdemokratiska partiledningen att den var med\r\noch diskuterade och att regeringen inte skulle ha\r\nfått samma informationer. Det här är ju fel alltihop.\r\nFrån vårt håll har det aldrig framförts några\r\nsynpunkter på att aktierna skall säljas billigt.\r\nDäremot vill jag för min del påstå att om det\r\nkommer två inom svenskt näringsliv högt ansedda\r\nföretag och vill göra någonting gemensamt --\r\nföretag som är framgångsrika och har bra\r\nledningar -- bör man ta ett sådant förslag på allvar.\r\nDet kan faktiskt ligga något vettigt i det, för här rör\r\ndet sig om människor som är experter på att driva\r\nföretag. Jag tror att det har varit -- och kanske\r\nt.o.m. blir, det vet vi inte än -- en lyckosam affär.</pre><pre>Vad beträffar ägarspridningen i SSAB hävdade jag\r\ni mitt första inlägg att då det gäller företag av den\r\nhär arten krävs ägare som är uthålliga. Också Rolf\r\nDahlberg underströk för resten i sitt\r\nhuvudanförande betydelsen av kraftfulla ledare för\r\nsådana här företag. Det är inte alls säkert att det är\r\nlämpligt att sälja ut aktierna i småposter. I många\r\nländer äger staten den här typen av industrier\r\ndärför att staten anses vara lämplig ägare till\r\nbasindustri. Jag vill upprepa att det inom det\r\nprivata näringslivet finns ett antal exempel på\r\nfelsatsningar. Det gäller i synnerhet felsatsningar\r\nsom man fattade beslut om i mitten av 70-talet. Vid\r\nden tiden kom också idén om Stålverk 80 till. Den\r\nblev aldrig genomförd. Men det är klart att det\r\nkostar pengar att förbereda. Det håller jag med om.</pre><pre>Anf. 8  ROLF DAHLBERG (m) replik:</pre><pre>Fru talman! Det är riktigt som Bo Finnkvist säger\r\natt en del av de företag som är aktuella är så stora\r\natt det krävs att det åtminstone delvis finns större\r\nuthålliga ägare i dem. Det motsäger inte det jag\r\nsade tidigare att man skall ge de anställda och\r\nallmänheten, svenska medborgare, möjlighet att\r\nköpa aktier. De bör få företräde i vissa fall. Men det\r\när klart att regeringen är väl medveten om att i en\r\ndel av företagen behövs stora uthålliga ägare. Här\r\nkan det naturligtvis framöver bli fråga om såväl\r\nsvenska som utländska ägare.</pre><pre>Det kommer ändå att finnas möjligheter för alla\r\nsvenska medborgare som vill satsa sparpengar i de\r\nnuvarande statliga företagen. Det finns ett stort\r\nantal företag på den bemyndigandelista som\r\nregeringen fick den 18 december. En del av dem är\r\nsmå företag som kanske säljs direkt till\r\nprivatpersoner, medan andra kommer att bjudas ut\r\növer börsen eller på annat sätt. Man kan också få\r\nen blandad ägarstruktur, där man får någon som går\r\nin och blir en större delägare i företaget och sedan\r\nhar man en viss spridning av aktierna till\r\nallmänheten.</pre><pre>Volvo utgör i dag den stora folkaktien i Sverige.\r\nSveriges största företag klarar sig ändå bra, trots att\r\nman har en så pass bred spridning av ägandet som\r\nman har i Volvo. De visar väl att det går att\r\nkombinera de här två ägartyperna i de företag som\r\nframöver kommer att utbjudas på marknaden. Jag\r\ntror att det finns stora förutsättningar för att man\r\nskall få en bra ägarstruktur efter försäljning om\r\nman följer det upplägg som regeringen har gått in\r\nför. Det förslag regeringen har kommit med i det\r\nsammanhanget verkar vara klokt.</pre><pre>Anf. 9  ROLF L NILSON (v):</pre><pre>Fru talman! Rolf Dahlberg använde sig av en\r\nidrottsliknelse om att domaren inte skall spela ned.\r\nJag kan kontra med en annan liknelse när det gäller\r\nförvaltning av det statliga ägandet. Jag tror att det\r\när bättre att man har ett statligt förvaltningsbolag\r\nän att man har ett oldboyslag från Wallenberg som\r\nsköter de svenska företagen. Det visar sig nu också\r\nnär försäljningen har kört fast. Det är vad som har\r\nskett. Man gick ut ideologiskt att man skall\r\nprivatisera i en takt av cirka tio miljarder om året.\r\nDetta är eller var regeringens målsättning. Man\r\nhade uppenbart inte tagit hänsyn till att det finns\r\npartner i de delägda företagen som har synpunkter\r\npå företagens framtid. Jag tänker på Volvo--\r\nProcordia-affären.</pre><pre>Man har inte tagit hänsyn till att vissa företag mår\r\nbäst av att ha en uthållig, stor och stabil ägare. Jag\r\ntänker på LKAB och SSAB och att ledningen --\r\nfrämst i LKAB -- har sökt sådana partner men inte\r\nhittat någon. Jag tycker då att det är litet märkligt\r\natt staten, som bevisligen är en sådan stabil,\r\nlångsiktig ägare i LKAB och SSAB, som uppfyller\r\nalla dessa kriterier skall gå ur sitt ägarskap i en\r\nlågkonjunktur. Det är inte rimligt. Det enda rimliga\r\när att staten står kvar som ägare i LKAB och SSAB,\r\nåtminstone tills man har kommit in i en\r\nhögkonjunktur och har hittat en stabil ägare.\r\nRisken är då att man får en kandidat som\r\nrepresenterar statligt ägande från något annat land.\r\nDå föredrar jag faktiskt att man har kvar den\r\nsvenska staten som ägare framför den tyska,\r\nfranska, finska, engelska, japanska eller vilken\r\nannan stat som nu kan bli inblandad.</pre><pre>Försäljning och privatisering -- som påstås ha varit\r\nframgångsrik, åtminstone till viss del i England och\r\nFrankrike -- har ägt rum under en exempellös\r\nhögkonjunktur. Vi är nu inne i en mycket djup\r\nlågkonjunktur. Det är alltså dumt att sälja nu.\r\nDärför är det helt onödigt att kräva försäljning med\r\ntio miljarder år 1992.</pre><pre>Anf. 10  ROLF DAHLBERG (m) replik:</pre><pre>Fru talman! Jag delar Rolf L Nilsons uppfattning på\r\nen punkt, nämligen att man inte skall sälja ut\r\nföretag i en situation då värdet understiger det\r\nriktiga marknadsvärdet. Därför har regeringen\r\ngjort ett sådant upplägg som den har gjort när det\r\ngäller SSAB. Man har parerat detta genom det\r\nprospekt som man har gått ut med för det första\r\nprivatiseringsföretaget -- som blev SSAB.</pre><pre>Nu säger Rolf L Nilson att regeringen har sagt att\r\nförsäljningarna skall inbringa ungefär tio miljarder\r\nper år. Det är riktigt. Men man har inte sagt att det\r\nvarje år skall komma in tio miljarder. Under en\r\ntioårsperiod skall intäkterna till staten vara i\r\ngenomsnitt tio miljarder.</pre><pre>Rolf L Nilson säger vidare att privatiseringen har\r\nkört fast för regeringen. Regeringen har sedan\r\nbeslutet fattades i riksdagen haft tre månader på\r\nsig. På den korta tiden har man lyckats få fram och\r\ngå ut med det första företaget -- SSAB. Man har\r\nhaft de förhandlingar som Volvo--Procordia-\r\naffären har krävt. De har naturligtvis tagit tid och\r\ndelvis något förskjutit tidsplanerna. Man måste\r\nkonstatera att regeringen på tre månader har\r\nlyckats komma ut med det första företaget på\r\nmarknaden. Det tycker jag är mycket snabbt gjort.\r\nMan har också sagt att budet på nästa företag\r\nkommer att läggas i höst. Det betyder att man har\r\nen takt i försäljningarna på två större företag per år.\r\nDäremellan kan man naturligtvis förhandla om\r\nmindre företag, där en försäljning är enklare att\r\ngenomföra.</pre><pre>Liknelsen med oldboyslaget var egentligen inte så\r\nbra. Den är i sak fel. Det är inget Wallenberglag,\r\näven om ni från vänstern gärna vill beteckna det så.\r\nHär finns företrädare för många olika kategorier,\r\nbl.a. Aktiespararnas förening. Det är således en\r\nblandad kommission.</pre><pre>Anf. 11  ROLF L NILSON (v) replik:</pre><pre>Fru talman! Om vi skalar av alla dekorationer på\r\nSSAB-affären, Rolf Dahlberg, finner vi att man\r\nsäger att man kanske skall sälja SSAB 1994, om\r\nman får rätt pris. Mer än så är väl inte den hårda\r\nkärnan i den affären. Det är ingen rivstart -- och det\r\när jag glad för. Det enda rimliga är att staten står\r\nkvar som den långsiktige, ansvarsfulle ägaren.</pre><pre>En del av den ideologiska överbyggnaden var att\r\nägandet skulle spridas, att de anställda skulle gå in.\r\nMen vad händer när man då lanserar LKAB som\r\nett försäljningsobjekt? Gruvtolvans folk far i taket,\r\noch Per Westerberg vågar inte åka upp och träffa\r\ndem därför att han är rädd att han skall bli ovettigt\r\nbemött. Han kan alltså inte möta dem som i princip\r\nskulle vara hans förmånstagare.</pre><pre>De anställda på SSAB har, vad jag förstår, inget\r\nstort intresse av den här affären, som den har\r\npresenterats. Tvärtom har kommentarerna varit\r\nmycket tveksamma, och man är intresserad av att\r\nha staten kvar som ägare. Det här med\r\nägarspridning försvinner alltså alltmer ut i\r\ndimmorna, dels därför att rätt mycket var\r\ndekoration, dels därför att de som ägandet skulle\r\nspridas till inte vill bli ägare och de som eventuellt\r\nvill troligen inte har pengar för att bli ägare.</pre><pre>Det tar nog 10--15 år att bygga upp ett privat\r\nsparande så att man kan få en rejäl grupp enskilda\r\nägare. De som då står kvar är institutioner -- dvs.\r\nett anonymt privat ägande -- stora svenska\r\nkapitalförvaltare, utländska institutioner. Det sker\r\nalltså en övergång från ett samhälleligt, delvis\r\ndemokratiskt, kontrollerat ägande till ett privat,\r\nkoncentrerat, fullständigt odemokratiskt ägande.\r\nDet här är en återvändsgränd. Det är att göra\r\nregeringspolitik och att sätta landets intressen åt\r\nsidan för privata intressen och för ett ideologiskt\r\noch ekonomiskt tillfälligt mode.</pre><pre>Anf. 12  ROLF DAHLBERG (m) replik:</pre><pre>Fru talman! Erfarenheterna från utlandet visar att\r\ndet tar ganska lång tid att genomföra sådana här\r\nförändringar av statliga företag, när de skall bli\r\nprivata. Därför är det konstigt att Rolf L Nilson\r\nhävdar att regeringen har haft väldiga bekymmer\r\nmed det här och har kört fast, när man kan peka på\r\natt den på tre månader har kommit fram med det\r\nförsta företaget på marknaden.</pre><pre>Jag förstår bakgrunden till Rolf L Nilsons olika\r\ninlägg. Han sade nämligen i sitt första inlägg att det\r\när helt galet att bjuda ut företag till försäljning i\r\nnuvarande lågkonjunktur och att det förmodligen\r\ninte kommer att vara något lämpligt läge under de\r\nnärmaste 20 åren framöver. Det visar att det är hans\r\nstora förhoppning att det aldrig kommer att vara\r\nnågot bra läge för staten att erbjuda medborgarna\r\natt bli delägare i de statliga bolagen. Med den\r\nideologi som Rolf L Nilson har förstår jag att det är\r\nen förhoppning som han när inom sig, att detta\r\nmåste gå snett, att det bara blir bekymmer för\r\nregeringen och att det inte blir någonting av det\r\nhela. Jag tror att Rolf L Nilson kommer att bli\r\nbesviken.</pre><pre>Regeringen är fast övertygad om att detta är riktigt\r\noch att man kommer att följa den plan som man har\r\ngjort. Man kommer att två gånger om året gå ut på\r\nmarknaden och till hugade spekulanter erbjuda\r\nstörre företag till privatisering. Här kommer det\r\nsäkert att finnas många bland de svenska\r\nmedborgarna som ställer upp och tycker att detta är\r\nett bra sätt att placera sina sparade medel.</pre><pre>Sedan kan man naturligtvis diskutera om facket och\r\nandra organisationer -- kanske Rolf L Nilson\r\nnärstående -- lokalt, t.ex. i Kiruna, agerar mycket\r\nkraftfullt för att sprida ut budskapet att detta inte\r\när bra, att de anställda kommer att få det mycket\r\nsämre om staten lämnar LKAB. Det är klart att\r\nsådan agitation gör att många där uppe blir\r\ntveksamma, men jag tror att de anställda innerst\r\ninne inte har något emot att få erbjudandet om att\r\nbli delägare i företaget och på det viset också kunna\r\npåverka företagets vidareutveckling i framtiden.</pre><pre>Talmannen anmälde att Rolf L Nilson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  BO BERNHARDSSON (s):</pre><pre>Fru talman! I vårt land pågår nu ett systemskifte.\r\nRegeringen och landets borgerliga\r\nkommunpolitiker säger att det man genomför är en\r\nfrihetsrevolution. Andra -- till dem hör jag själv --\r\nfruktar att Sverige har börjat marschen in i ett hårt\r\noch djupt orättvist tvåtredjedelssamhälle.</pre><pre>Stat, landsting och kommuner planerar och\r\ngenomför, på borgerligt initiativ, omfattande\r\nutförsäljningar och privatiseringar. Marknaden har\r\nupphöjts till politisk religion. Snart sagt alla\r\nproblem tror man sig kunna lösa genom att\r\nmarknadsstyra och privatisera.</pre><pre>Till det mest anmärkningsvärda i det som sker hör\r\nregeringens och de borgerliga partiernas ointresse\r\nav att analysera och kritiskt diskutera\r\nkonsekvenserna av sina olika förslag. I svepande\r\nordalag predikas, som i majoritetens skrivningar i\r\ndet betänkande som vi nu diskuterar, fördelarna\r\nmed privatiseringspolitiken.</pre><pre>I betänkandet hävdas alltså bl.a. att\r\nmarknadsekonomin inte kan stärkas, att\r\nnäringsfriheten inte kan öka och att konkurrensen\r\ninte kan främjas om man har ett omfattande statligt\r\nägande av företag.</pre><pre>Därmed är för det första själva utgångspunkten fel.\r\nVi har inget omfattande statligt ägande av företag i\r\nSverige.</pre><pre>För det andra är det fullt möjligt att tänka sig väl\r\nfungerande marknader där det finns olika former\r\nav ägande; privat, statligt och kooperativt. Ja, olika\r\nägarformer är t.o.m. ett sätt att hävda just\r\nmångfald och konkurrens.</pre><pre>Det är förstås också fullt möjligt, ja, t.o.m. ganska\r\nvanligt, att en sektor som är helt dominerad av\r\nprivata företag i själva verket saknar sund\r\nkonkurrens.</pre><pre>Det senare leder den eftertänksamme till den\r\nslutsatsen att ägarfrågan är av underordnad\r\nbetydelse om avsikten just är att få till stånd ökad\r\nkonkurrens. Det viktiga är i stället att skärpa\r\nkonkurrenslagstiftningen och att avreglera.</pre><pre>De borgerligas ovilja att i förväg analysera och\r\ndiskutera konsekvenserna av den generella\r\nprivatiseringspolitiken är påfallande. Dogmatism\r\när ett tydligt inslag i politiken på det\r\nnäringspolitiska området, liksom ute i landets\r\nborgerligt styrda kommuner.</pre><pre>Fru talman! I motion N274, som jag själv och Bengt\r\nSilfverstrand är upphov till, kräver vi att en statlig\r\nprivatiseringsutredning tillsätts. Vi menar att det\r\ninte räcker att ha Medborgarnas Offentliga\r\nUtredningar eller publikationer från andra av\r\nnäringslivets lobbyorganisationer som underlag för\r\ndet politiska handlandet.</pre><pre>f300 &gt; Vi menar att det är högst rimligt att riksdagen\r\nbeslutar att själv ordentligt utreda\r\nkonsekvenserna av så pass omfattande\r\nförändringar som nu planeras och som delvis\r\nredan genomförts i stat och kommuner. Men detta\r\nbör göras innan man privatiserar. Efteråt är det\r\nför sent.</pre><pre>Det handlar om att belysa vilka konsekvenserna\r\nblir för näringsliv och ekonomi. Det handlar om\r\nhur demokrati och inflytandemöjligheter\r\nkommer att påverkas. Det handlar om hur våra\r\nmöjligheter att värna sysselsättningen i\r\nglesbygden påverkas, om vi låser oss fast vid en\r\ndogmatisk princip att staten bara skall ställa upp\r\nregler för näringslivet -- eller vara domare som\r\nRolf Dahlberg uttryckte det -- men aldrig agera\r\nsom ägare. Det handlar om hur rättssäkerheten\r\nför den enskilde påverkas. Det sistnämnda gäller\r\nfrämst följderna av omfattande privatiseringar på\r\ndet kommunala området, av sjukvård och social\r\nverksamhet.</pre><pre>Jag skall ge några konkreta exempel på vad som\r\nborde belysas i en utredning, eller för all del i\r\nolika utredningar.</pre><pre>En första självklar uppgift vore att ta till sig och\r\nkritiskt granska de internationella erfarenheterna\r\nav omfattande privatiseringar. Sådana\r\nerfarenheter finns inte minst i Storbritannien.</pre><pre>Det kan på förhand bl.a. konstateras att man klart\r\nmåste skilja mellan å ena sidan försäljning av\r\nkonventionella industribolag och å andra sidan\r\nprivatisering av statliga verk och offentliga\r\nverksamheter, som normalt inte arbetar och inte\r\nheller skall arbeta på strikt marknadsmässiga\r\nvillkor. Men några sådana distinktioner kan vara\r\nsvåra att spåra i det borgerliga\r\nprivatiseringskonceptet.</pre><pre>Med samma bekymmerslösa inställning föreslås\r\nprivatisering av korvfabriker, skogar och\r\nmyndighetsutövning.</pre><pre>En andra och synnerligen angelägen uppgift vore\r\natt speciellt belysa hur en redan sviktande\r\nriskkapitalmarknad påverkas av omfattande\r\nutförsäljningar av statliga företag. Innebär inte en\r\nsådan utförsäljning, liksom motsvarande\r\nprivatiseringar som sker i kommunerna av redan\r\nväl fungerande offentlig verksamhet, att\r\nkreativitet, riskkapital och politisk kraft slösas\r\nbort i ett nollsummespel som varken ger nya jobb\r\neller ny tillväxt? Hade inte dessa resurser gjort\r\nbättre nytta om de satsats på att stödja och\r\nutveckla befintliga och nya exportinriktade\r\nindustriföretag och småföretag?</pre><pre>Ett tredje frågeområde att belysa vore vilka\r\neffekterna för skattebetalarna kan tänkas bli, om\r\nvi som en följd av privatiseringen får privata\r\nservicemonopol och karteller på områden där den\r\nfria marknaden är satt ut spel och där den också\r\nskall vara satt ur spel.</pre><pre>Huvudämnet för dagens privatiseringsdebatt i\r\nkammaren är förstås staten och de statliga\r\nföretagen. Men i motionen, som alltså i sin helhet\r\nbehandlats i näringsutskottet, tas också\r\nprivatiseringen i kommunerna upp. Också på det\r\nområdet finns en rad frågor kring och risker med\r\nprivatisering, frågor och risker som borde belysas\r\ninnan man handlar.</pre><pre>Ett sådant område som särskilt nämnts i motionen\r\nrör rättssäkerheten. En rubrik i Dagens Nyheter\r\nför några daar sedan löd: Privat sjukvård är\r\nlaglöst land. Framstående jurister hävdar att\r\nprivatiseringen saknar stöd i gällande lagstiftning.\r\nProfessor Lotta Westerhäll är en av dem. Hon\r\nkonstaterade för en tid sedan i en artikel i\r\nKommun-Aktuellt att ''privatisering inte får ske\r\npå rättssäkerhetens bekostnad''. Borde inte också\r\ndetta tas på allvar och bli föremål för utredning?</pre><pre>Jag har gett några exempel på varför det finns skäl\r\natt tillsätta en privatiseringsutredning eller att\r\nutreda frågorna i flera olika utredningar. Andra\r\nskäl finns redovisade i motionen.</pre><pre>Vi socialdemokrater är övertygade om att ett\r\nsådant utredande skulle ge starka argument mot\r\nden generella privatiseringspolitiken och\r\nargument för blandekonomin, den svenska\r\nmodellen och den offentliga sektorn. Detta borde\r\ninte hindra de borgerliga ledamöterna att säga ja\r\ntill ett utredande, om de nu tror på sina egna idéer.</pre><pre>Fru talman! I detta hus har betydligt mindre\r\nfrågor grundligt utretts. Det är därmed knappast\r\nen överloppsgärning att kräva att också ett\r\nsystemskifte skall utredas ordentligt.</pre><pre>Jag yrkar bifall till de socialdemokratiska\r\nreservationerna.</pre><pre>Anf. 14  ROLF DAHLBERG (m) replik:</pre><pre>Fru talman! Bo Bernhardsson tar upp en som jag\r\ntycker viktig fråga som tangerar frågan om\r\nstatliga företag, nämligen kommunala företag och\r\nkommunala verksamheter. Där är det ofta en\r\nmonopolsituation i dag. Vi har från mitt partis\r\nsida genom åren drivit ett mycket ingående krav\r\npå att man skall släppa fram alternativ till de\r\nkommunala verksamheterna för att få valfrihet\r\noch prispress på utbudet på olika områden. Det\r\nkan gälla barnomsorg, äldrevård osv. där\r\nkommunerna, ofta socialdemokratiskt ledda, har\r\ntagit över alltmer i egen regi.</pre><pre>Jag tycker att det finns anledning att debattera\r\ndessa frågor och att ge stöd från riksdagens sida\r\ntill kommuner och även landsting, som nu ändå\r\nhar en ny syn och är villiga att släppa fram\r\nalternativ på olika områden. Det kan finnas\r\nanledning att i en utredning titta på vad man kan\r\ngöra för att underlätta detta och vad det kan få för\r\neffekter.</pre><pre>Däremot tror jag inte alls att det, som Bo\r\nBernhardsson säger, finns en risk för att det skall\r\nuppstå privata servicemonopol. I dagens situation\r\när ju de kommunala servicemonopolen\r\ndominerande. Alternativen är fortfarande få.</pre><pre>Här behövs alltså en stimulans till kommunerna\r\nför att ändra. Jag tror att Bo Bernhardsson och\r\njag är överens om att konkurrens behövs ur olika\r\nsynpunkter, dels ur valfrihetssynpunkt, dels ur\r\nkostnadssynpunkt så att man kan jämföra vad det\r\nskulle kosta att driva verksamheter på annat sätt,\r\nt.ex. i privat regi.</pre><pre>Anf. 15  BO BERNHARDSSON (s) replik:</pre><pre>Fru talman! Vi är inte riktigt överens om att\r\nkonkurrensbegreppet skall användas inom t.ex.\r\nsjukvård, barnomsorg och social verksamhet, där\r\nju faktiskt marknaden inte skall vara\r\nutgångspunkten. Det råder inte marknadsmässiga\r\nförhållanden på dessa områden. Därför tycker jag\r\ninte heller att det är särskilt relevant att tala i\r\ntermer, som har sitt ursprung i en liberal syn på\r\nhur marknaden skall fungera. Alternativ skall\r\nfinnas, och kostnadspress skall finnas, men inte\r\nkonkurrens i den vanliga meningen.</pre><pre>Nu säger Rolf Dahlberg att det kanske kan finnas\r\nskäl att utreda. Men poängen i min kritik var just\r\natt man borde ha gjort detta innan man handlade.\r\nMan satte i gång en omfattande privatiseringsvåg\r\ninnan man gick ut och talade om -- detta gäller\r\nframför allt moderaterna -- att allting skulle sättas\r\npå marknaden.</pre><pre>Att utreda en fråga innebär att man tänker efter,\r\natt man lyssnar på olika synpunkter innan man\r\nhandlar. Jag är rätt övertygad om att hade den\r\nborgerliga regeringen gjort det, innan den satte i\r\ngång sina privatiseringskampanjer, hade\r\nutredandet, diskussionerna och debatten lett till\r\natt det hade skapats en opinion för att ställa in\r\nalltihop.</pre><pre>När det gäller statliga företag borde man i förväg\r\nha insett att man inte hur som helst säljer ut stora\r\nindustrikoncerner. Precis som jag har varit inne\r\npå tidigare bör sådana koncerner och storföretag\r\nha stabila, tydliga och starka ägare. Då tror jag\r\nockså att man hade kommit fram till att\r\nriskkapitalet behövs just för nya satsningar och\r\ninte för att köpa upp företag som vi redan\r\ngemensamt äger. Man hade också kommit fram\r\ntill att kraften måste läggas ned på att skapa nya\r\njobb och ny tillväxt, inte på att privatisera\r\nverksamhet i stat och kommuner, som redan\r\nfungerar väl. Det är inte vad framtiden nu kräver\r\nav oss, utan det är nysatsningar, tillväxtskapande\r\nåtgärder och nya jobb.</pre><pre>Anf. 16  ROLF DAHLBERG (m) replik:</pre><pre>Fru talman! Jag talade om den kommunala\r\nsektorns verksamhet, som tangerar de statliga\r\nföretagens verksamhet.</pre><pre>Statliga utredningar har naturligtvis inte direkt\r\ntagit ställning till om det är bra för staten att äga\r\nföretag eller om det är bra att de statliga företagen\r\nblir privatiserade. Däremot har vi studerat\r\neffekten av motsvarande åtgärder i andra länder\r\nute i Europa, där man har erfarenheter av att\r\nprivatisera statliga företag. Som exempel kan\r\nnämnas Storbritannien och också Frankrike, där\r\nju presidenten är av samma partifärg som Bo\r\nBernhardsson. Man har öppet gjort\r\nutförsäljningar och sedan utvärderat resultatet,\r\nsom visar att det var ganska bra att göra så här.\r\nDet finns alltså erfarenheter utifrån som vi kan ta\r\nlärdom av.</pre><pre>Bo Bernhardsson sade att de kommunala\r\nverksamheterna inte skall utsättas för\r\nkonkurrens. Däremot bör det finnas alternativ,\r\nför det tycker han är bra -- numera anser man\r\ntydligen det inom socialdemokratin. Det är bra\r\natt Socialdemokraterna har ändrat sig på den här\r\npunkten, och att de i alla fall kan tänka sig privata\r\nalternativ. Men så säger de: De privata\r\nalternativen får dock inte konkurrera. Detta är\r\nnågot underligt, fru talman. Vid en konkurrens\r\nfår man ju möjlighet att jämföra hur\r\nverksamheten sker i den kommunala regin resp. i\r\ndet privata alternativet. Vad kostar det hos\r\nkommunen, och vad kostar det hos det privata\r\nalternativet? Denna konkurrens -- om man nu\r\nskall kalla det för konkurrens -- om barn, äldre\r\neller vilka nu verksamheten rör måste ändå\r\nkomma till stånd i den här situationen. Bo\r\nBernhardsson måste ändå inse att så blir fallet.\r\nDet kan väl inte vara något större fel att få\r\nklarlagt hur de olika alternativen står sig mot\r\nvarandra.</pre><pre>Anf. 17  BO BERNHARDSSON (s) replik:</pre><pre>Fru talman! Om ni har tagit del av erfarenheterna\r\nfrån Storbritannien, vet ni också att de inte är\r\nenbart positiva. Det finns skäl att inta en kritisk\r\nhållning.</pre><pre>Rolf Dahlberg sade att man även inom den\r\noffentliga sektorn, sjukvård och omsorg, kan\r\ntänka sig att konkurrera om barn och äldre.\r\nPoängen med min invändning mot att använda\r\nkonkurrensbegreppet är att äldreomsorg och\r\nsjukvård icke skall ut på marknaden. Vård och\r\nomsorg kan inte fungera som en marknad så länge\r\nsamhället subventionerar och betalar via skatter.\r\nSå måste det också vara. I ett sådant läge är det\r\ninte fråga om en marknadssituation, och då tycker\r\njag inte heller att man skall använda\r\nkonkurrensbegreppet, eftersom det för tankarna\r\njust till en marknad där man köper, säljer och\r\nkonkurrerar om äldre och barn.</pre><pre>Anledningen till att det inte rör sig om en\r\nmarknad är att det handlar om tre aktörer. Det är\r\nen aktör som betalar, dvs. vi alla via skattsedeln,\r\nen annan aktör som konsumerar och har behoven\r\nsamt en tredje aktör som bara producerar. Det\r\nråder således ingen marknadssituation. Därför\r\nkan man inte pressa priser på samma sätt som i en\r\nidealisk marknadssituation. Erfarenheterna från\r\nt.ex. USA visar ju också att ett system med en\r\nkombination av offentligt betalande och\r\nprivatisering i stor omfattning leder till att\r\nkostnaderna drivs upp just för att man har gjort\r\nen felbedömning. Det är inte fråga om någon\r\nmarknadssituation, och det skall det inte heller\r\nvara.</pre><pre>Anf. 18  BRUNO POROMAA (s):</pre><pre>Fru talman! Jag har tillsammans med de övriga\r\nsocialdemokratiska ledamöterna från Norrbotten\r\ni en motion föreslagit att riksdagen återkallar det\r\ntidigare fattade beslutet om ett bemyndigande för\r\nregeringen att privatisera LKAB. Utskottet\r\nföreslår avslag på motionen bl.a. med\r\nmotiveringen att privatisering av statliga företag\r\nleder till ökad konkurrens. Då frågar man sig\r\nonekligen: Vem skall LKAB konkurrera med i\r\nSverige? Numera är LKAB i stort sett det enda\r\njärnmalmsföretaget av avgörande betydelse i det\r\nhär landet. När det gäller LKAB har\r\nerfarenheterna hitintills visat att det har varit till\r\nfördel för företaget med ett statligt ägande just på\r\ngrund av den utifrån kommande konkurrensen.</pre><pre>På 50- och 60-talen och en bit in på 70-talet var\r\nLKAB ett av världens största järnmalmsföretag.\r\nVid den tidpunkten var man under en lång period\r\nprisledande och man gjorde väldigt goda vinster.\r\nMen så småningom fick man bittert erfara den\r\ntilltagande konkurrensen, i första hand från de\r\nbrasilianska och de australiska gruvföretagen.\r\nDenna konkurrens nådde sin kulmen i början av\r\n80-talet, och om vi då inte hade haft en\r\nsocialdemokratisk regering och om företaget\r\nhade varit privatägt, hade vi i dag med sannolika\r\nskäl icke haft det solida företag där uppe, som vi\r\ni dag har -- ett företag som bättre än många andra\r\nhar klarat av denna lågkonjunkturs svårigheter.</pre><pre>Jag har på skilda sätt motarbetat en privatisering\r\nav LKAB. Jag har ställt frågor till\r\nnäringsministern, och jag har motionerat vid två\r\ntillfällen. Dessutom har jag anmält\r\nhandläggningen av det här ärendet till\r\nkonstitutionsutskottet, för jag anser att\r\nhandläggningen och beredningen helt enkelt är en\r\nnonchalans mot tidigare fattade riksdagsbeslut\r\nnär det gäller förstatligande av LKAB. Jag blir\r\nmer och mer övertygad om riktigheten av de\r\ninsatser som vi socialdemokratiska ledamöter\r\nfrån länet har gjort i den här frågan.</pre><pre>Det är sällan eller aldrig som man i länet möter\r\nmänniskor -- med få undantag -- som stöder\r\nregeringen i privatiseringsfrågan. Med få\r\nundantag, sade jag, och då tänker jag i första\r\nhand på den moderate gruppledaren i\r\nkommunfullmäktige i min hemkommun Kiruna,\r\nsom i en tidningsintervju förklarade sig beredd att\r\nför 3 000 kr. köpa aktier i LKAB. Det var\r\nsannerligen inte mycket att komma med.\r\nAntingen har han inte råd med mer, och då skall\r\nhan inte tillhöra Moderaterna, eller också tror\r\nhan sig inte om att få acceptabel avkastning på sitt\r\nsatsade kapital.</pre><pre>Jag skulle vilja föreslå er som är anhängare av ett\r\nprivatägt LKAB att läsa och begrunda docent\r\nGunnar Ahlströms krönika De mörka bergen,\r\nsom handlar om de lappländska malmfälten. Då\r\nkommer ni förhoppningsvis till insikt om varför\r\nmänniskorna i Malmfälten definitivt inte vill ha\r\nett privatägt LKAB.</pre><pre>Krönikan är en skildring om de lappländska\r\nmalmfältens öden, om de internationella\r\nspekulationerna kring Sveriges ''Monte Cristo'',\r\nom engelsmännens dristiga järnvägsbyggande och\r\nom Riksgränsbanans tillkomst. Den skildrar\r\nbolagsepoken med skilda ägare, vilka alla endast\r\nhade ett intresse, nämligen att göra stora och\r\nsnabba klipp. Den skildrar underliga rykten om\r\nfinansiella förehavanden när det gäller gruvor och\r\nskogar, som kallades ''mutsedelsindustrin'', och\r\nmalmexporten, som kallades ''en skandalös\r\nnäringsgren''. Då figurerade både stora och små\r\nföretagare, banker och kreditinstitut i tvetydiga\r\nsammanhang. Alltmer växte det en opinion mot\r\ndessa förehavanden. Det här resulterade i den\r\ndåvarande högerledarens Arvid Lindmans\r\nregeringsaktion 1907. Han ansåg att träsket måste\r\nsaneras, och Malmfälten ställdes under statens\r\nkontroll. Det var också Arvid Lindman som\r\ngjorde det möjligt för staten att överta den\r\nresterande delen av LKAB, vilket skedde 1957.</pre><pre>Fru talman! I motsats till det beslut som riksdagen\r\nfattade i december förra året om bemyndigande\r\ntill regeringen att sälja statens aktier i bl.a. LKAB\r\nföregicks beslutet om förstatligandet av en lång\r\noch väl genomförd utredning. I denna föreslogs\r\natt staten skulle begagna sin avtalsenliga rätt att\r\ninlösa stamaktierna. Ett av de främsta skälen\r\nangavs vara de sociala. Utredningen framhöll att\r\nden naturresurs som gruvarbetarna bearbetade en\r\ngång skulle ta slut, och då måste också ägaren ta\r\nett ansvar för de anställda och för de berörda\r\nkommunerna Kiruna och Gällivare. Det är två\r\nkommuner som har vuxit upp kring gruvindustrin\r\noch som lever av denna. Ett sådant ansvar kunde\r\nbara staten ta, framhölls det, och följaktligen\r\nskulle staten också vara ägare till gruvföretaget.</pre><pre>Staten har redan vid ett tillfälle visat sitt ansvar,\r\noch det var efter regeringsskiftet 1982. Då\r\nrekonstruerades LKAB, som var nedkört\r\nekonomiskt. Arbetsgivareavgifterna sänktes i\r\nlänet, och fraktkostnaderna för LKAB på\r\njärnvägen halverades. Med andra\r\nägarförhållanden vid den tidpunkten hade med all\r\nsäkerhet dessa åtgärder uteblivit med allt vad\r\ndetta skulle ha inneburit för alla berörda, såväl för\r\nde anställda som för kommunerna.</pre><pre>Det beslut som riksdagen fattade strax före jul är\r\nenligt allas mening i länet en ideologisk aktion.\r\nDet är ett beslut som visar att man saknar omsorg\r\noch omtanke om företaget, liksom om de\r\nanställda och de berörda kommunerna. Beslutet\r\nvar ogenomtänkt och grundade sig på en stämma\r\nhos ungmoderaterna för 10--15 år sedan. Jag\r\nkänner efter privatiseringen en speciellt stor oro\r\nför Malmbergsgruvan. Jag frågar mig: Finns det\r\nexempelvis utrymme för Malmbergsgruvan i ett\r\nprivatägt LKAB med de krav som de nya ägarna\r\nkommer att ställa på avkastning på satsat kapital?\r\nMalmbergsgruvan arbetar under betydligt svårare\r\nförhållanden än exempelvis gruvan i Kiruna.</pre><pre>Fru talman! Inget annat län i det här landet berörs\r\ntillnärmelsevis så mycket av regeringens\r\nprivatiseringsiver som Norrbotten. I inget annat\r\nlän är heller motståndet så stort som i Norrbotten\r\nmot regeringens privatiseringar, och det av\r\nförståeliga skäl.</pre><pre>Många länsbor känner också en stor bitterhet\r\növer att intäkterna från dessa realisationer av\r\nstatliga företag icke kommer länet till del. Det är\r\nmånga som känner samma bitterhet som Albin\r\nNeander på 20-talet redogjorde för i\r\nKirunaskildringen ''Vainio''. Jag citerar:\r\n''Norrbotten, särskilt finnbygden, är en\r\nefterbliven och mindervärdig landsända.\r\nVisserligen finns där stora naturrikedomar, men\r\nde höra sörlänningarna till. Infödingarna ha\r\ningenting med dem att skaffa.''</pre><pre>Fru talman! Jag yrkar avslutningsvis bifall till den\r\nsocialdemokratiska reservationen om de statliga\r\nföretagen, eftersom den tillmötesgår vårt förslag i\r\nmotionen.</pre><pre>Anf. 19  BENGT HURTIG (v):</pre><pre>Fru talman! Det nu avgivna betänkandet om\r\nutförsäljningen av de statliga företagen är i fråga\r\nom argumentationen om möjligt ännu mer torftigt\r\noch ytligt än propositionen. I denna hette det att\r\nstaten var olämplig som företagsägare, eftersom\r\ndet är staten som uppställer spelreglerna för\r\nföretagen. Vi har hört samma argumentation i\r\ndag. Statens roll skulle inskränkas till en\r\nförstärkning av marknadsekonomin och\r\nkonkurrensen, hette det. Bara beträffande\r\nNorrbottens län uppskattar man att de statliga\r\nföretag som skall säljas har ett marknadsvärde på\r\nuppemot 40 miljarder svenska kronor.</pre><pre>T.o.m. i länder som ofta framhålls som exempel\r\npå länder med en framgångsrik\r\nmarknadsekonomi är man mer rädd om den\r\nnationella förmögenheten än den svenska\r\nborgerliga regeringen är. Hävdar\r\nutskottsmajoriteten att marknadsekonomin i\r\nt.ex. USA, Canada, Storbritannien och Frankrike\r\nhar skadats på grund av det statliga ägandet, inte\r\nminst när det gäller produktiv skogsmark?</pre><pre>Nej, tvärtom pekar många exempel på att just\r\nprivatisering av offentlig egendom har lett till\r\nstora problem för både nationer och\r\nbefolkningsgrupper. För 20 år sedan privatiserade\r\nman i Canada all vattenkraft för att få pengar till\r\ninfrastruktur. Då var tongångarna i Canada\r\ndesamma som de nu är i Sverige. Här i Sverige\r\nkan man lika gärna säga att pengarna behövs för\r\natt bekosta stödet till jordbruket i EG i framtiden\r\neller för att sänka skatterna för höginkomsttagare\r\noch kapitalägare. Hittills har inte pengarna\r\nmärkts ut på något klart och entydigt sätt. I\r\nCanada köptes huvudparten av vattenkraften av\r\namerikanska kapitalister. På kort tid kördes\r\nkraftverken i botten och elpriserna\r\nmångdubblades. Därefter tvingades det\r\nkanadensiska folket att tvångsinlösa kraftverken i\r\noch för upprustning efter den amerikanska\r\nrovdriften.</pre><pre>Så har det blivit på många ställen runt om i\r\nvärlden, inte minst när det gäller gruvdrift i tredje\r\nvärlden. Här har vi också exempel på att svenska\r\nintressen har varit inblandade.</pre><pre>När man som jag har varit aktiv i politiken i 30 år\r\nkan man inte anse annat än att fraser som att\r\nstaten bara skall ställa upp spelregler inte är något\r\nannat än en skönmålning av verkligheten. Vi\r\nställer ju upp sådana regler. Vi har en\r\nbanklagstiftning och en lagstiftning beträffande\r\nandra finansiella institutioner som säger att man\r\ninte får låna ut pengar utan säkerhet. Men vi vet\r\nju att man under hela 80-talet sysslade med just\r\nsådant. Detta ledde sedan till den tragiska\r\nsituation som många banker befinner sig i i dag.\r\nStaten med sin bankinspektion orkade ju inte ta\r\nitu med problemen och såg dem inte heller\r\ntillräckligt klart.</pre><pre>I verklighetens värld är det tvärtom så, att de\r\nstora nationella företagen ofta är ekonomiskt och\r\näven politiskt starkare än många mindre stater.\r\nSådana företag, liksom andra privatkapitalistiska\r\nföretag, kan i sina avtal med regeringar och andra\r\nföretag ställa upp villkor för sina investeringar.\r\nVidare kan de teckna avtal med fackföreningar\r\nsom de själva har skapat för att hindra anställda\r\natt organisera sig själva. De medverkar vid\r\nstörtandet av regeringar, korrumperar politiker\r\noch fackföreningsledare och bedriver en\r\nlångsiktig planering för att styra politiken så att\r\nden gynnar dem själva. Naturligtvis bildar de\r\nockså dolda karteller och samverkar öppet för att\r\nhos internationella organisationer och nationer\r\ndriva igenom beslut och egentligen konspirera\r\nmot marknaden. Enbart lagstiftning rår inte på\r\ndessa fenomen.</pre><pre>Man kan inte heller med bästa vilja i världen säga\r\natt den oreglerade marknadsekonomin löser alla\r\nproblem för världens folk. T.o.m. i de rika\r\nOECD-länderna lever bortåt 100 miljoner\r\nmänniskor i fattigdom, arbetslöshet och\r\nutslagning, och ofta lever de just i utslagna\r\nindustriregioner.</pre><pre>Kampen för en fungerande marknadsekonomi är\r\ninte bara en kamp för att maximera\r\nkapitalavkastningen. Det är också en kamp för\r\nmakt åt de lönearbetande och egendomslösa, för\r\nfördelningspolitik och regional balans och för\r\nmänniskors valfrihet och mot arbetslöshet.</pre><pre>För att upprätthålla stabilitet i ekonomin, minska\r\nberoendet av starka kapitalintressen,\r\nupprätthålla nationell självständighet på centrala\r\nområden, främja en regional balans och få till\r\nstånd långsiktiga och uthålliga investeringar\r\nbehövs normalt en statlig sektor inom industrin så\r\nlänge man inte har funnit någon annan\r\ndemokratisk ägandeform.</pre><pre>Fru talman! Jag skall sedan säga några ord om\r\nSSAB, och då särskilt om Luleåverken. Det finns\r\ngrund för att tro på tillverkning av stål och\r\nstålprodukter i Luleå, men vi får inte heller\r\nglömma de problem och svagheter som finns. Det\r\ndyra koksverket, kraven på miljöinvesteringar i\r\nmiljardklassen på relativt kort sikt, långa\r\nfraktvägar för ämnen till kunder, låg\r\nvidareförädlingsgrad och svårigheter att behålla\r\nkompetent personal hör till dessa svagheter. Inom\r\nnågra år kommer nya koncessionsförhandlingar\r\nsannolikt att beröra denna del av SSAB, och nya\r\nkrav kommer att ställas. Närheten till malmen, en\r\nerfaren arbetarstam och framgångar med\r\nkvalitetsförbättringar hör till styrkan.</pre><pre>I kraft av de internationella kraven på miljön och\r\nminskade koldioxidutsläpp diskuteras nu även\r\nglobalt höjda koldioxidavgifter. Svensk\r\nstålindustri kan komma att tvingas betala\r\nmiljöavgifter på hundratals miljoner om inte ny\r\nteknik som innebär mindre utsläpp av koldioxid\r\noch andra föroreningar tas fram. Troligen\r\nbromsar USA denna utveckling ett tag framöver.</pre><pre>Vänsterpartiet har hävdat att Sverige borde bli ett\r\nföregångsland när det gäller miljövänlig\r\nråstålsproduktion. Vi har pekat på att den\r\nhögsvavliga oljan efter förgasning borde kunna\r\nrenas och användas för att ersätta industrikol i\r\nstället för att den exporteras till andra länder, som\r\nvi sedan anklagar för att släppa ut föroreningar\r\nmed hjälp av vår olja.</pre><pre>Tyvärr har intresset för sådana projekt varit svagt.\r\nVi kan konstatera att forsknings- och\r\nutvecklingsinsatserna i svensk stålindustri hittills\r\nhar utgjort hälften av motsvarande insatser i t.ex.\r\nJapan.</pre><pre>Behovet av såväl kortsiktiga miljöinvesteringar i\r\nstålindustrin som långsiktiga investeringar i ny\r\nteknik pekar, tillsammans med alla andra\r\nfaktorer, på att stålindustrin behöver en stor,\r\nstark och handlingskraftig ägare. Och fortfarande\r\när en naturlig sådan ägare den svenska staten.\r\nLägg därtill det regionalpolitiska ansvar som\r\nstaten tagit på sig även i regeringsdeklarationen\r\nfrån den 4 oktober 1991.</pre><pre>På grund av det regionalpolitiska ansvaret finns\r\ndet också en alternativ kostnad för den\r\narbetslöshet som kan bli följden om man tappar\r\ngreppet över situationen i Norrbottens län, en\r\narbetslöshet som inom några år kan rusa upp mot\r\n10, 20 eller 30 %, på samma sätt som den gjort i\r\nalla andra drabbade industriområden i OECD-\r\nvärlden. De kostnader som uppstår beror\r\nnaturligtvis på arbetslösheten och det behov av\r\nfolkomflyttningar som kan om dessa dogmatiska\r\nprivatiseringsdrömmar förverkligas och sedan går\r\nsnett.</pre><pre>Fru talman! Jag har även väckt en motion i denna\r\nfråga, där det sägs att beslutet att realisera de\r\nstatliga företagen, som har betydelse för den\r\nregionala balansen, särskilt i Norrbottens län,\r\nmåste återkallas.</pre><pre>Jag yrkar därför bifall till reservation 1.</pre><pre>Anf. 20  OLLE LINDSTRÖM (m):</pre><pre>Fru talman! Innan jag går in på de statliga\r\nföretagen skulle jag vilja säga till Bruno Poromaa\r\natt det inte är någon fara, även om den moderata\r\ngruppledaren i Kiruna inte har mer än 3 000 kr.\r\natt köpa aktier för. Moderaterna tar faktiskt emot\r\nalla även om de inte har 3 000 kr.</pre><pre>I flera decennier har de statliga monopolen och\r\ndet statliga ägandet i svenskt näringsliv varit\r\nalltför stort. Staten äger i dag ett femtiotal\r\naktiebolag, av vilka flertalet är moderbolag i\r\nkoncerner. Hel- och delägda statliga företag äger\r\nandelar i ca 450 bolag. Det innebär att staten är en\r\nmycket viktig och stor aktör på marknaden, vilket\r\ninte är vare sig önskvärt eller nödvändigt.</pre><pre>Staten skall enligt min uppfattning sätta upp\r\nramar och spelregler, vilket har sagts tidigare i\r\ndag, men företagandet kan andra sköta, och sköta\r\ndet bättre. Det är för de allra flesta uppenbart att\r\nman inte skall agera på flera planhalvor, och\r\nibland dessutom vara domare. Därför är det\r\nnödvändigt att renodla statens roll och sprida\r\nägandet.</pre><pre>Erfarenheten visar att staten aldrig har varit en\r\naktiv och engagerad ägare. Det är endast i akuta\r\nkrissituationer som staten ibland gått in med\r\nkapital och ibland med andra insatser.</pre><pre>Alla företag behöver aktiva och intresserade\r\nägare som har kompetens och framtidsvisioner.\r\nPrivatiseringen innebär att företagen kan få mer\r\naktiva och engagerade ägare, vilket stärker\r\nlivskraften och effektiviteten. Vid\r\naktieförsäljningen skall de anställda i företagen\r\noch allmänheten vara de främsta målgrupperna.\r\nPå det sättet kan ägandespridning ske.</pre><pre>Privatiseringarna skall givetvis också vara bra för\r\nskattebetalarna. Försäljningarna skall ske till\r\nmarknadsmässiga priser. Rätt pris och rätt\r\nindustriell lösning är nödvändiga förutsättningar\r\nför att försäljningen skall komma till stånd.</pre><pre>Försäljningen ger staten betydande intäkter som\r\nbehövs för investeringar i sådan infrastruktur som\r\nytterligare höjer den nationella\r\nkonkurrenskraften och tillväxten i vår ekonomi. I\r\ndet ekonomiska läge som Sverige befinner sig i\r\njust nu är detta utomordentligt nödvändigt och\r\nviktigt.</pre><pre>Under de senaste tio åren har resurser saknats för\r\ninvesteringar i bl.a. järnvägar, vägar och övriga\r\nkommunikationer. Genom försäljningen skapas\r\nnu möjligheter att förändra detta. Satsningar i\r\ninfrastrukturen är viktiga för den ekonomiska\r\ntillväxten och för ökad företagsamhet.</pre><pre>Reservanterna skriver att en försäljning av bl.a.\r\nLKAB skulle innebära ett hot mot\r\nsysselsättningen i Malmfältskommunerna.</pre><pre>Eftersom det är politisk enighet om att de statliga\r\nföretagen skall leva på samma villkor och på\r\nsamma sätt som de privata företagen, är ju ett\r\nsådant påstående inte relevant.</pre><pre>Reservanterna tror tydligen inte att de statliga\r\nföretagen är konkurrenskraftiga, eftersom de\r\nanser att staten måste gå in om marknaden sviker\r\neller går ned.</pre><pre>Vi vet ju av erfarenhet att statliga ingripanden\r\ninte är någon lösning. Hur var det med de statliga\r\nvarven? Trots mångmiljardstöd under många år\r\ndå man försökte rädda varven, gick det inte mer\r\nän en kort tid innan man ändå var tvungen att\r\nlägga ned varven.</pre><pre>Reservanterna och socialdemokraterna särskilt i\r\nNorrbotten säger också att en försäljning skulle\r\ninnebära en utarmning av landsbygden och\r\nglesbygden. Ingenting kan vara felaktigare. Det\r\nfinns inget belägg för att ett statligt ägande skulle\r\ninnebära förbättringar för glesbygden. Det är\r\nfaktiskt på det sättet att det är enskilda företag\r\noch enskilda människor, småbrukare,\r\nskogsbrukare, m.m. som till stor del upprätthåller\r\nlandsbygden och glesbygden.</pre><pre>Enligt socialdemokraterna på\r\nNorrbottensbänken skulle alla världens olyckor\r\ninträffa och drabba oss om de statliga företagen\r\nprivatiserades. Givetvis är det ett helt felaktigt\r\nantagande.</pre><pre>Det finns nämligen exempel på att så inte är fallet.\r\nJag vill peka på SSAB. Även om SSAB nu inte är\r\nprivatiserat i sin helhet har det ändå introducerats\r\npå börsen. Mer än 50 % av aktierna såldes\r\nfaktiskt. I dag äger staten 47 %. Det blev ingen\r\nkatastrof, utan det har faktiskt bara blivit bättre.</pre><pre>Jag förstår självfallet att socialdemokraterna av\r\nideologiska skäl inte kan godta sådana här\r\nförsäljningar. Likväl är det här ett mycket viktigt\r\ninslag och en möjlighet att återigen få i gång\r\nhjulen. Det ger oss också ekonomisk tillväxt.\r\nDessutom är det den enda möjligheten för oss att\r\nklara våra infrastruktursatsningar. Under mycket\r\nlång tid har vi haft eftersläpningar på detta\r\nområde. Vi har inte klarat vare sig investeringar\r\neller underhållet av våra vägar. Det är således helt\r\nnödvändigt att vi klarar dessa saker, och det gör\r\nvi genom att staten får intäkter.</pre><pre>Med detta, fru talman, yrkar jag bifall till\r\nnäringsutskottets hemställan och avslag på de\r\nsocialdemokratiska reservationerna.</pre><pre>Anf. 21  BRUNO POROMAA (s) replik:</pre><pre>Fru talman! Olle Lindström säger att det är\r\nmånga andra som vill köpa aktier i LKAB. Han\r\npekar bl.a. på hushållen. Men hur skall hushållen\r\nha råd att köpa aktier?</pre><pre>Visserligen har finansminister Anne Wibble sagt\r\natt varenda hushåll i detta land åtminstone skall\r\nha sparade medel motsvarande en årslön. Men\r\nhur uppnås sådana resultat när hushållsekonomin\r\nideligen naggas i kanten? Jag tror inte att\r\nhushållen har så stora möjligheter att köpa\r\nLKAB-aktier eller andra aktier.</pre><pre>Med tanke på det som Olle Lindström här har\r\nsagt skulle jag också vilja fråga: Sköts LKAB\r\nverkligen dåligt? Jag tycker att LKAB är ett\r\nexemplariskt och välskött företag. Olle\r\nLindström för ett ideologiskt resonemang och gör\r\ngällande att ett privatägt LKAB skulle skötas\r\nbättre. Det skulle vara fråga om mer engagerade\r\nägare.</pre><pre>Jag vill peka på situationen för LKAB i början av\r\n80-talet. Med ett annat ägande skulle LKAB ha\r\ngått i konkurs. Om vi då inte hade fått en\r\nsocialdemokratisk regering som ingrep i det\r\nstatliga företaget, skulle LKAB inte vara det\r\nsolida företag som det är i dag eller ge de anställda\r\nden trygghet som det ger.</pre><pre>Sedan kan jag peka på t.ex. domänverket. I dag\r\nhar domänverket i Norrbotten ungefär lika\r\nmycket av skogsbilvägar som det allmänna\r\nvägnätet. Om domänverket privatiseras blir\r\nsäkerligen den första erfarenheten för\r\nnorrbottningarna att det finns en vägbom över\r\nden skogsbilväg som de varit vana vid att åka på\r\nnär de varit på väg ut till skogen för att plocka bär\r\neller jaga.</pre><pre>Från min egen barndom erinrar jag mig den tid då\r\ndet privata hade hand om eldistributionen på\r\nlandsbygden. Räddningen såg man i att det\r\nstatliga Vattenfall övertog distributionen. Nu\r\nfungerar det mycket bra. Så bra skulle det inte\r\nfungera med ett privat ägande.</pre><pre>Jag bävar för den dagen då exempelvis Vattenfall\r\när privatägt och man skall reinvestera i nya\r\nledningar på landsbygden. Hushållen där\r\nkommer inte att ha råd att betala vad det kostar.\r\nTack vare att Vattenfall är statsägt finns det trots\r\nallt möjligheter att bibehålla elströmmen.</pre><pre>Anf. 22  OLLE LINDSTRÖM (m) replik:</pre><pre>Fru talman! Vad gäller frågan om LKAB är bra\r\nskött eller inte vill jag säga att också jag tycker att\r\nföretaget under senare tid skötts mycket bra. Det\r\nvisar också företagets resultat. Men det har ju\r\nfunnits tider då det inte har varit lika bra.</pre><pre>Man kan faktiskt se en symmetri här. Under den\r\ntid då man visste att det fanns fallskärmar och\r\nmöjligheter till statligt stöd behövde man inte\r\nanstränga sig särskilt mycket. Så har också varit\r\nfallet när det gäller SSAB, tidigare NJA. Jag tror\r\natt man i 33 år hade så att säga röda siffror. Man\r\nvisste att det alltid var möjligt att få hjälp om\r\nsådan behövdes. Efter den tiden, in på 80-talet,\r\nhar även socialdemokraterna ansett att de statliga\r\nföretagen skall drivas på precis samma villkor som\r\nde privata företagen. Då började de här företagen\r\nplötsligt ge större vinster.</pre><pre>Mot den bakgrunden tycker jag att allt talar för en\r\nfortsättning på samma sätt. Även om det blir\r\nprivat ägande tycker jag alltså att det inte finns\r\nskäl att oroa sig. Vi ser ju att intresset när det\r\nfinns ett privat ägande är större än när ett stort\r\nkollektiv agerar ägare.</pre><pre>Eftersom det inte är någon större skillnad, som\r\nBruno Poromaa säger, mellan privat och statligt\r\nägande, finns det väl ingen anledning för staten\r\natt ha pengar i ett bolag när pengarna behövs för\r\nandra investeringar.</pre><pre>Domänverket och skogsbilvägarna nämndes\r\nockså. Under lång tid har det i artiklar i\r\nNorrbottenstidningar skrivits att en utförsäljning\r\nfrån statens sida av domänverket skulle innebära\r\natt skogsbilvägar stängdes av. Människorna där\r\nuppe skulle inte ha tillgång till vatten, frisk luft,\r\nnatur osv. Ingenting kunde vara sämre än en\r\nförsäljning.</pre><pre>Men det finns faktiskt flera andra stora\r\nmarkägare i Norrbotten vid sidan av\r\ndomänverket, även om det senare är stort. Det är\r\ndå fråga om SCA, MoDo och privata skogsägare.\r\nInte är det trots det något problem för\r\nmänniskorna att komma ut i naturen, att färdas på\r\nskogsbilvägar eller att plocka bär -- och det gäller\r\nhela Norrbotten, oavsett vem som är ägare.</pre><pre>Det är nonsens att det skulle vara något fel i det\r\nprivata ägandet.</pre><pre>Sedan till frågan om hushållen och deras\r\nmöjligheter att köpa aktier i LKAB. Självfallet\r\nmåste hushållen anpassa sin ekonomi. Jag tror\r\ninte att vi skall vara förmyndare över hushållen.\r\nDe klarar säkert det här utan att vi bekymrar oss.\r\nDessutom får hushållen andra möjligheter genom\r\nolika förändringar -- skattesänkningar m.m.\r\nDärför tror jag att det så småningom blir ett spritt\r\nägande i LKAB.</pre><pre>Anf. 23  BRUNO POROMAA (s) replik:</pre><pre>Fru talman! Olle Lindström pekar på resultaten\r\noch på tider då dessa inte har varit bra. Ja, visst\r\nhar det funnits tider då de inte har varit bra. Men\r\ndå var det väldigt bra att staten var ägare. Tänk\r\nom privata intressen hade varit ägare då det gick\r\ndåligt! Då skulle situationen för såväl berörda\r\nkommuner som de anställda ha varit ytterst\r\nbekymmersam. Tacka således lyckans stjärna för\r\natt staten har varit ägare till LKAB! Många andra\r\nmalmfältsbor har samma uppfattning som jag.</pre><pre>Olle Lindström framställer nästan som\r\nvulgärpropaganda de farhågor som vi haft för ett\r\nprivatägande i de statliga företagen. Så är\r\ningalunda fallet. Vi måste ju tala om hur det\r\nkommer att bli om staten förlorar sitt ägande.</pre><pre>Det bredaste ägandet är faktiskt det samhälleliga\r\nägandet. Då äger jag och Olle Lindström lika\r\nmycket av LKAB, Vattenfall osv. Och då behöver\r\nvi inte bekymra oss för aktieutdelningar o.d.,\r\nutan sådant sköts automatiskt.</pre><pre>Vidare vill jag säga att jag inte tror på Per\r\nWesterbergs guldaktie. Han har ju gjort gällande\r\natt staten skall behålla en guldaktie som ger\r\nmöjlighet till inlösen av företaget den dagen då\r\nmalmen är slut.</pre><pre>De sociala skälen har legat till grund för\r\nmänniskornas uppfattning att ägaren den dagen\r\ndå malmen tar slut -- förr eller senare blir det så --\r\nmåste ta också det sociala ansvaret. Jag tror inte\r\natt ägarna, om företaget är privatägt, i det läget\r\ntar något som helst ansvar när det gäller\r\nkonsekvenserna. Även då blir det samhället som\r\nfår ta det ansvaret. Därför är det lika bra att\r\nsamhället är ägare och uppbär vinster under den\r\ntid då verksamheten är vinstrik.</pre><pre>Anf. 24  OLLE LINDSTRÖM (m) replik:</pre><pre>Fru talman! Bruno Poromaa säger att det var tur\r\natt staten ägde LKAB under en tid då det gick\r\nsämre. Men om det hade varit privat ägande\r\nkanske man hade förutsett detta och jobbat med\r\ndet litet i förtid. Man hade kanske planerat för att\r\ndet skulle komma sämre år och även lagrat upp\r\nlitet reserver för att klara den tiden. Så är det i de\r\nflesta företag.</pre><pre>Om vi sedan går över till att tala om\r\ndomänverket, hör vi Bruno Poromaa fortsätta att\r\nsäga att det inte är fråga om någon\r\nvulgärpropaganda. Men man har sagt att det är\r\nnationaltillgångar som säljs ut och att det mer\r\neller mindre skulle rasera möjligheten för\r\nnorrbottningarna att komma ut i naturen.</pre><pre>Jag vill säga till Bruno Poromaa att den\r\nsocialdemokratiska regeringen krävde högre\r\navkastning av bl.a. domänverket, vilket medförde\r\natt domänverket sålde ut en hel del skogsmark.\r\nDet är tydligen på det sättet att om man skall sälja\r\nut större andelar av domänverket eller privatisera\r\ndomänverket, då är det förkastligt, men om man\r\nsäljer ut bara en liten del, då går det bra. Jag\r\ntycker inte att den här ekvationen alls går ihop.\r\nDet är inget som tyder på att det privata\r\nskogsägandet i Norrbotten eller i någon annan del\r\nav landet skulle innebära försämringar för\r\nallmänheten. Det är ett felaktigt synsätt.</pre><pre>Anf. 25  BENGT HURTIG (v) replik:</pre><pre>Fru talman! I Canada ägs inte mindre än 95 % av\r\nskogsarealen av samhället, i USA ungefär 28 %.\r\nI västra Tyskland äger förbundsrepubliken 30 %\r\nav skogsmarken och motsvarande siffra för\r\nStorbritannien är hela 50 %. Det måste ha\r\ninneburit avsevärda skador på\r\nmarknadsekonomin i de här länderna, om det\r\nresonemang som man för i Sverige också gäller\r\ndär. Är det inte så, Olle Lindström? Eller är det\r\nkanske bra att staten äger produktiv skogsmark i\r\nde här länderna?</pre><pre>Försäljningen av SSAB sker i sämsta tänkbara\r\nsituation, när man är inne i en lågkonjunktur och\r\nstålproduktionen sjunker. De stora företagen\r\ndras med överkapacitet. Det skulle nu också\r\nbehövas avsevärda miljöinvesteringar och\r\nframtidsinvesteringar i SSAB Luleå. Nu värderas\r\nSSAB Luleå till ungefär 400 milj.kr., vilket är\r\nbetydligt mindre än det värderades till i början av\r\n80-talet, när SSAB skapades.</pre><pre>Om enskilda ägare, anställda och hushållen i\r\nSverige, inte köper de här aktierna, återstår med\r\nsäkerhet större utländska kapitalinvesterare. Vad\r\nvore mer logiskt än att SSAB köptes upp för den\r\nhär billiga penningen, och att man sålde den\r\nutrustning som finns där -- förmodligen med en\r\ngod vinst, för man kan nog sälja till litet mer än\r\nskrotvärdet -- för att sedan ta över en marknad på\r\n1,5 miljoner ton ämnen vid en befintlig\r\nanläggning, kanske någonstans i Europa eller\r\nnågon annanstans. Det är en sådan utveckling\r\nsom Olle Lindström vill vara med och ta risken\r\nför.</pre><pre>Anf. 26  OLLE LINDSTRÖM (m) replik:</pre><pre>Fru talman! När det gäller det statliga ägandet av\r\nskog tycker jag inte att de här jämförelserna har\r\nnågon relevans alls.</pre><pre>För att domänverket skall kunna förändras blir\r\ndet utförsäljning till viss del, men förmodligen blir\r\ndet ett stort Domän AB kvar. Även om aktierna\r\nfördelas i detta Domän AB, kommer skogen och\r\nnaturtillgångarna att finnas kvar och vara en bra\r\nresurs för våra skogsindustrier. Därför är det\r\nsjälvklart att vi även skall privatisera\r\ndomänverket. Det är det viktiga för att renodla\r\nstatens roll. Än en gång: Staten skall inte äga\r\nföretag.</pre><pre>Bengt Hurtig målar upp ett scenario för SSAB.\r\nMen metodiken för den här försäljningen har\r\nredan redovisats, och den ger garantier för att det\r\nsom Bengt Hurtig talar om inte kan ske. Man\r\nsäljer obligationer för att också senare, när\r\nkonjunkturen har vänt, kunna lösa aktier i\r\nföretaget. Detta innebär att vi garanterar att\r\nföretaget inte kan säljas ut under en\r\nlågkonjunktur. Därför tycker jag att det inte finns\r\nnågon anledning att påstå att SSAB skulle riskera\r\natt komma ut på marknaden på ett sätt som skulle\r\nleda till att det lades ned.</pre><pre>Men jag förstår uttalandet, eftersom Bengt\r\nHurtig under flera år har motsatt sig att någonting\r\ngörs åt situationen. Jag vet att Bengt Hurtig även\r\nvar emot börsintroduktionen av SSAB. Vi har ju\r\nsett att det endast har inneburit fördelar för SSAB\r\noch de anställda. Därför tycker jag inte att det\r\nfinns någon anledning att spela upp ett scenario\r\ndär utländska ägare skulle gå in och lägga ned\r\nSSAB. Det är bara att måla upp en skräckbild\r\nsom inte finns i verkligheten.</pre><pre>Anf. 27  BENGT HURTIG (v) replik:</pre><pre>Fru talman! Med de regler som nu gäller är den\r\nutveckling som jag har beskrivit för SSAB inte\r\nhelt utesluten.</pre><pre>Olle Lindström utvecklade inte närmare vad det\r\nvar för skillnad mellan störningar av\r\nmarknadsekonomin i Sverige och i andra länder\r\nnär det gällde statligt ägande av produktiv\r\nskogsmark.</pre><pre>Ibland sägs det att de företag som vi nu skall sälja\r\nut skall ge möjligheter att investera i\r\ninfrastruktur -- vägar, järnvägar och\r\ntelekommunikation -- bl.a. i Norrbotten. Låt oss\r\nnu säga att man säljer de här företagen för 4\r\nmiljarder per år i 10 år. Efter den tiden är\r\npengarna naturligtvis slut, eftersom man har\r\ninvesterat dem i infrastruktur. En del av de här\r\nföretagen har i praktiken lagts ned, vilket har\r\nskett i en rad andra länder när man har\r\nprivatiserat. Då kan vi stå med en infrastruktur,\r\nsom inte behöver försörja en lika stor\r\nindustriverksamhet som tidigare. Vi har alltså fått\r\nliknande effekter som i f.d. kolonier i u-länder.\r\nDe har byggt motorvägar och flygplatser som nu\r\nstår och förfaller därför att investeringarna i\r\nindustrin inte har kommit till stånd.</pre><pre>I stället borde den avkastning som finns i de här\r\nstatliga företagen användas dels för investeringar\r\noch utveckling av dessa företag, dels naturligtvis\r\ntill stärkande av infrastrukturen. I detta syfte har\r\nvi många gånger föreslagit att en återföring av\r\ndelar av vinsten från vattenkraften till länet borde\r\nvar ett sätt att lösa kapitalförsörjningen för\r\nsmåföretag och andra i länet. Det här har inte\r\nModeraterna velat medverka till. Det är något\r\nsom jag beklagar.</pre><pre>Anf. 28  OLLE LINDSTRÖM (m) replik:</pre><pre>Fru talman! I vilken mån ägandet av skogen skulle\r\ninnebära ett hinder tycker jag är en fråga som\r\nBengt Hurtig ser på ett felaktigt sätt. Vi säger att\r\nman måste sälja ut företagen för att få pengar till\r\ninfrastrukturinvesteringar. Det är bara att flytta\r\nstatens ägande från företag till\r\ninfrastruktursatsningar som är viktiga.</pre><pre>Sedan säger Bengt Hurtig att man i stället för att\r\nta pengar från försäljning av företagen till\r\ninfratruktur skulle ha kvar företagen och ta\r\navkastningen från dem till dessa investeringar.\r\nMen hur har det varit, i varje fall under de senaste\r\ntio åren? Man har hela tiden minskat på\r\ninfrastruktursatsningarna. Man har inte ens klarat\r\nav det program som man har fattat beslut om.\r\nMan har haft mindre pengar även till att\r\nunderhålla våra investeringar. Det har hela tiden\r\nvarit en brant kurva nedåt.</pre><pre>f300 &gt;  Det här måste vi förändra, om vi skall få en\r\netablering av nya företag. Det finns heller\r\ningenting som tyder på, vare sig i andra länder\r\neller i Sverige, att de privata företagen skulle\r\nläggas ner för att gynna andra regioner. Tvärtom\r\när det ju i dag gynnsamt att investera även i norr.\r\nDärför tycker jag inte att det finns anledning att\r\noroa sig.</pre><pre>Talmannen anmälde att Bengt Hurtig anhållit att\r\ntill protokollet få antecknat att han inte ägde rätt\r\ntill ytterligare replik.</pre><pre>Anf. 29  REYNOLDH FURUSTRAND (s):</pre><pre>Fru talman! Skälet till att jag har begärt ordet i\r\nden här debatten är att jag som många andra\r\nkommer från en landsända där det finns många\r\nstatliga företag. En av kommunerna i Sörmland,\r\ndär jag bor, är Oxelösund. Det dominerande\r\nföretaget i den kommunen är det delstatliga\r\nSSAB, ett välskött företag med duktig personal.\r\nDet har mycket gott renommé.</pre><pre>Men jag upplever att människor som jobbar i det\r\nföretaget och i andra statliga företag i dag inte\r\nmår speciellt bra. De känner sig på något sätt\r\nanklagade för att göra ett sämre jobb. Staten skall\r\ninte äga, staten skall inte driva företag, säger den\r\nnuvarande regeringen. Och vi får respektera det.\r\nDen majoritet som finns i den här kammaren är\r\nsådan att man kan lägga ner i stort sett vilka\r\nföretag som helst och ändra väldigt mycket.</pre><pre>Det har man gjort tidigare. Det är inget nytt. Vi\r\nhade borgerliga regeringar mellan 1976 och 1982\r\nsom också sysslade med företagsaffärer. Jag skall\r\nnämna något exempel på hur det gick till då.</pre><pre>SSAB blev statligt 1977/78. Den dåvarande\r\nborgerliga regeringen köpte över\r\nGrängeskoncernen och Stora Kopparberg, två\r\nföretag som fram till oljekrisen hade gått\r\nförhållandevis hyggligt. Oljekrisen slog väldigt\r\nhårt framför allt mot den typen av företag, och då\r\nträdde den dåvarande borgerliga regeringen in\r\noch räddade Gränges och Stora Kopparberg från\r\natt göra konkurs. Det är verkligheten.</pre><pre>Den här affären gick på någon miljard kronor.\r\nMan gick faktiskt så långt för att rädda\r\nGrängesberg att TGOJ:s tågbana såldes två\r\ngånger så att Gränges fick ordentligt med pengar.</pre><pre>Nu när vi så att säga har facit i handen funderar\r\nmänniskor naturligtvis: Hur kommer det att gå till\r\nden här gången då? Blir det så mycket annorlunda\r\nnu? Är det inte så att de som har kapital i det här\r\nlandet kommer att bli de som tjänar mest på att\r\nstaten säljer företag? Det blir samma visa, fast åt\r\nandra hållet.</pre><pre>Det som har hänt under 80-talet och det som den\r\nsocialdemokratiska regeringen lade sig vinn om\r\nvar att strukturera om framför allt SSAB till att\r\nbli världens modernaste och ett mycket välskött\r\nstålföretag, som i dag är oerhört starkt på\r\nmarknaden, bra strukturerat, med goda\r\nförutsättningar för att överleva på en marknad\r\nsom sannolikt kommer att växa framöver.</pre><pre>Det gigantiska projekt som man nu är i färd med\r\natt genomföra, att privatisera de statliga\r\nföretagen, garanterar inte att det blir speciellt\r\nannorlunda egentligen. Vad man nu gör kan\r\nliknas vid vad som hände i England, där man\r\nockså privatiserade delar av de statliga företagen.\r\nMan gick ut och sade att de anställda naturligtvis\r\nskulle få köpa aktier i företagen. Men det har de\r\nanställda fått göra i SSAB fram till nu också.\r\nAktierna i de engelska statliga företagen som\r\nköptes av de anställda föll sedan så att de inte blev\r\nspeciellt mycket värda.</pre><pre>Den metod som den svenska regeringen nu vill\r\ntillämpa, att man säljer obligationer med inlösen\r\n1994, är en ny typ av riskkapitalanskaffning som\r\nvi inte känner till från något annat håll.</pre><pre>I England förlorade löntagarna som hade köpt\r\naktier. När aktiekursen föll, kunde köpstarka\r\nkapitalägare köpa de aktierna till lägre pris. Det\r\nvar förmånligt för dem. De hade råd. Risken är\r\nuppenbar att vi kan hamna i en liknande situation\r\nockså här hemma.</pre><pre>SSAB och de andra statliga och delstatliga\r\nföretagen är inte dåligt skötta. De har goda\r\nframtidsförutsättningar, om de får verka under\r\nlugna och stabila förhållanden. Jag är inte\r\ndogmatisk och menar att staten i alla avseenden\r\nmåste äga företag, men jag menar att det inte är\r\nfel att staten är en stark och duktig delägare,\r\nprecis som staten är i SSAB, Procordia m.fl.\r\nföretag. Därför tycker jag att det verkar litet\r\nmärkligt när man från moderat håll faktiskt\r\nnästan enbart av dogmatiska skäl vill att staten\r\nskall göra sig av med sina företag.</pre><pre>De anställda i de här företagen ser staten som en\r\nbra ägare. De är inte rädda för staten som ägare.\r\nDe anställda vill vara med och vidareutveckla\r\nföretagen tillsammans med sina ägare, i det här\r\nfallet staten och privata intressenter.</pre><pre>När vi utformar industripolitiken, skall vi tala om\r\nför marknaden vad vi tycker att marknaden skall\r\nagera utifrån. Sverige skiljer sig i det avseendet\r\nfrån andra länder. Det har omvittnats tidigare\r\nfrån talarstolen att i USA, i Japan och i EG börjar\r\nman nu mer och mer titta på hur man vill att\r\nmarknanden skall utvecklas och i vilken mån\r\npolitiska beslut betyder någonting för\r\nmarknadens utveckling. Här gör man tvärtom.</pre><pre>Här säger regeringen: Vi skall inte lägga oss i\r\nmarknaden! Men det är ju nys att säga något\r\nsådant. Följden blir bara att andra politiska\r\nkrafter lägger sig i marknaden, och det är precis\r\ndetta den nuvarande regeringen vill hjälpa till\r\nmed.</pre><pre>Herr talman! Jag ber med detta att få instämma i\r\nyrkandena om bifall till reservationerna 1, 2 och\r\n3.</pre><pre>Anf. 30  LEIF MARKLUND (s):</pre><pre>Herr talman! Som framgått av tidigare inlägg i\r\nden här debatten, fortsätter den borgerliga\r\nregeringen att förbereda utförsäljning av för\r\nsvenska folket så värdefull fast egendom.</pre><pre>I alla de motioner som väckts med invändningar\r\nmot regeringens förslag ställs krav på\r\nåterkallande av det bemyndigande som\r\nregeringen med hjälp av Ny demokrati skaffade\r\nsig under december månad och återupprättande\r\nav det statliga förvaltningsbolaget. En anledning\r\ntill mitt inlägg är att det här för mig är en oerhört\r\nviktig fråga, och en annan anledning är\r\nnaturligtvis att jag är delaktig i motionerna.</pre><pre>Den nu påbörjade utförsäljningsivern och\r\nprivatiseringshysterin kommer att bli förödande\r\nför många orter och regioner. Som exempel kan\r\nnämnas den norra delen av landet, därifrån jag\r\nkommer, där vi har LKAB, Domänverket,\r\nSatellitbild och Vattenfall. Titta exempelvis på\r\nSatellitbild, som i dag ägs av svenska staten med\r\nfranska staten som delägare. Det är en väl\r\nfungerande verksamhet, och att svenska staten\r\näven fortsättningsvis bör stå som majoritetsägare\r\nkänns naturligt och också angeläget av\r\ntrovärdighetsskäl gentemot franska staten.</pre><pre>Ett annat exempel är statens skogar, som har\r\ndebatterats tidigare här. Den svenska statens\r\nskogar är, vilket erfarenheter från andra länder\r\nvisar, en garant för ett fritt friluftsliv, en\r\nallemansrätt av svensk modell. De talare som\r\npåstått något annat, bl.a. Olle Lindström, bör\r\ngöra en utblick och titta på vilka motiv som finns\r\nför statligt ägande i övriga länder. Lyssna gärna på\r\nBengt Hurtig också!</pre><pre>Olle Lindströms inlägg ger mig frossa på ryggen,\r\nnär jag hör med vilket lättsinne en sådan här fråga\r\nkan tas av en vald parlamentariker från ett län där\r\nstatligt ägande har spelat så stor roll.</pre><pre>Att sedan tala om spritt ägande i ett läge då det\r\nkollektiva indirekta ägandet frodas, då\r\naktiesparfonder och pensionsstiftelser tar över!\r\nMan har under ett antal år lurat anställda i\r\nsvenska företag att köpa konvertibler. Sedan har\r\nföretagen gått i konkurs och de pengar som satsats\r\nblivit helt värdelösa. Man skall inte lura svenska\r\nfolket till att spela med hushållsmedel!</pre><pre>Nej, Olle Lindström, försök med något annat\r\nmotiv. Övriga motiv som har framförts för ett\r\nprivat ägande är egentligen rena floskler.</pre><pre>Herr talman! Statliga företag går bra och är väl\r\nskötta, som många talare före mig har sagt. De\r\nhar en vinst på 20 miljarder och sysselsätter\r\n100 000 människor. Näringsministern har genom\r\nriksdagsbeslut fått klartecken att privatisera 35\r\nstatligt ägda företag. Det är stora kapitalvärden\r\nsom detta experiment handlar om, som nu\r\nministern och hans departementspojkar och -\r\nflickor skall leka med. Det är närmast en skandal.</pre><pre>Här har fyra borgerliga partier med hjälp av Ny\r\ndemokrati gett näringsministern möjlighet att\r\ngenomföra sina ungdomsdrömmar. Det handlar\r\ninte om något annat än ideologiska skäl. Några\r\nandra vettiga motiv har inte framförts i\r\nkammaren, varken av utskottsmajoritetens\r\nföreträdare eller någon annan företrädare för de\r\nborgerliga partierna.</pre><pre>Det statliga företagsägandet har tillkommit dels\r\nför att skydda viktiga naturtillgångar som skog,\r\nmalm och vatten, dels av sysselsättnings- och\r\nregionalpolitiska skäl. Det har vi haft stor fördel\r\nav i Norrland. SSAB går bra. SSAB, LKAB,\r\nDomänverket -- de flesta statliga företag är i dag\r\nmycket välskötta och kan jämföras med övrig\r\nindustri i landet. Att då sätta i gång en omfattande\r\nutförsäljning ter sig märkligt.</pre><pre>Olle Lindström om någon borde ha i åtanke vad\r\nsom nu händer i Norrbotten. Privatägda företag\r\nvisar där ett oansvar som inte är av denna värld.\r\nMan köper upp ett företag, förbinder sig för 15 år\r\noch lägger ner efter 3 år. Man kastar ut\r\nmänniskorna. Marknadskrafterna tar ingen\r\nhänsyn till folket. Det är kapitalet det handlar\r\nom. Öppna ögonen, Olle Lindström!</pre><pre>Att utförsäljningen inte kommer att leda till\r\nägarspridning är jag helt övertygad om. Det\r\nantagandet finns även med stor osäkerhet hos\r\nutskottsmajoriteten. Däremot kommer en\r\nutförsäljning att ta en stor del av riskkapitalet i\r\nanspråk, riskkapital som just nu behövs för övrigt\r\nnäringsliv.</pre><pre>Herr talman! Att ge ministern så stor makt i en för\r\nlandet så viktig fråga anser jag vara fel. Det är att\r\nvisa respektlöshet mot Sveriges riksdag, att inte\r\nge den huvudansvaret. Samma respektlöshet för\r\nSveriges riksdag visar näringsministern genom att\r\nutebli då en så stor och viktig fråga debatteras i\r\nkammaren. egeringen visar återigen samma\r\nrespektlöshet inför de massiva protester som\r\nframförts från fackföreningsrörelse och\r\nallmänhet. Jag har stor förståelse för den olust\r\noch avsky som de människorna känner vid tanken\r\npå att dessa välskötta företag och framför allt våra\r\nnationaltillgångar skall säljas ut av borgerliga\r\nideologiska skäl.</pre><pre>Herr talman! Med detta yrkar jag avslag på\r\npropositionen och bifall till samtliga reservationer\r\nsom fogats till betänkandet.</pre><pre>Anf. 31  OLLE LINDSTRÖM (m) replik:</pre><pre>Herr talman! Egentligen har ingenting nytt\r\nframkommit i Leif Marklunds anförande. Det\r\nfinns ändå en del saker som jag återigen måste\r\npåpeka. Det är välkänt att Leif Marklund har\r\ndenna uppfattning. Den ligger t.o.m. något till\r\nvänster om den uppfattning som\r\nSocialdemokraterna på riksplanet har.</pre><pre>Leif Marklund säger att man lurar människorna\r\natt spela med hushållspengarna när de köper\r\naktier. Jag undrar om det finns någon i denna\r\nlokal eller i hela Sverige som kan anse att det\r\nskulle vara att spela med hushållspengar, att köpa\r\naktier. Visserligen kan man förlora och vinna\r\npengar. Men att det skulle vara ett spel och att\r\nnågon blir lurad till det låter ganska märkligt.</pre><pre>Han säger också att inga vettiga motiv har\r\nframkommit för att sälja dessa företag. Jag vill då\r\nerinra om att det är sagt att vi anser att det är\r\nnödvändigt att renodla statens roll. En spridning\r\nav ägandet ger livskraftiga företag och skapar\r\nutrymme för tillväxtfrämjande investeringar i\r\ninfrastrukturen. Det är nödvändigt att vi klarar\r\nden delen för att också få nya\r\nföretagsetableringar.</pre><pre>Leif Marklund säger, mycket riktigt, att vi har\r\nvälskötta statliga företag. Det skall vi vara stolta\r\növer. Det är bra. Men det hindrar inte att man kan\r\nha andra ägare till aktierna i sådana företag.</pre><pre>Jag vill än en gång säga att vi flyttar kapital som\r\nstaten äger från företag till nödvändiga\r\ninvesteringar med framtidsvisioner, alltså viktiga\r\ninvesteringar för att få i gång hjulen, för att få\r\ntillväxt i vår ekonomi. Det är endast på det sättet\r\nvi klarar vår omsorg och vår övriga verksamhet i\r\nlandet. Vi vet att det inte är så lätt i dag.</pre><pre>Leif Marklund säger att jag skall öppna ögonen,\r\noch att jag skall ha i åtanke vad som händer i\r\nNorrbotten. Det som händer i Norrbotten i dag är\r\ninte extremt jämfört med vad som händer i andra\r\ndelar av landet. Det sker nedläggningar av företag\r\näven i andra delar av Sverige. Vi hoppas att det\r\ngår att lösa detta med Ovako i Luleå. Jag förstår\r\natt det är det Leif Marklund åsyftar på. Det som\r\nhar skett är beklagligt. Men det finns möjligheter\r\natt förändra det.</pre><pre>Än en gång, det finns ingenting som säger att\r\nprivat ägande i dessa företag skulle vara sämre.\r\nDet är tvärtom. Överallt i vår omvärld ser vi att\r\nman i land efter land förändrar strukturerna och\r\nser till att det blir mer av privat ägande, t.o.m. i\r\nländer som tidigare har haft kommunistiska\r\ndiktaturer.</pre><pre>Anf. 32  LEIF MARKLUND (s) replik:</pre><pre>Herr talman! Det är en mycket märklig\r\nargumentering som Olle Lindström för.\r\nKonvertibler som de anställda har köpt och som\r\nde lånat stora pengar till, har lett till stora\r\ntragedier för många familjer i dag. I dag försöker\r\nman fortfarande slå dunster i ögonen på svenska\r\nfolket och säga att en utförsäljning skall bredda\r\nägandet genom att de anställda skall få\r\nmöjligheter att köpa in sig. Jag vill uppmana Olle\r\nLindström att gå till SSAB:s anställda och ta reda\r\npå med vilken entusiasm de vill köpa in sig i\r\nföretaget. De lånade pengar och köpte in sig vid\r\nen tid då allt gick bra. Nu är aktierna betydligt\r\nmindre värda. Det är sanningen, Olle Lindström.</pre><pre>Jag uppmanar Olle Lindström än en gång att\r\nöppna ögonen och se på vad som händer runt\r\nomkring och inte bara titta vad som står i\r\npartiboken om vilken ideologi som gäller. Man\r\nmåste se verkligheten runt omkring sig.</pre><pre>Olle Lindström försöker göra gällande att man\r\nbara flyttar statens pengar och bygger vägar för\r\ndem. Nej, Olle Lindström, det gör man inte. Här\r\nflyttar man statens förmögenhet till de redan\r\nvälbeställda. Jag är helt övertygad om att det\r\nkommer att bli en maktkoncentration som inte är\r\nav denna världen. Olle Lindström har med sina\r\ntre fyra borgarbröder ingen garanti för att\r\npengarna kommer att gå till infrastrukturen.\r\nFinansministern säger att dessa pengar skall fylla\r\npå statskassan och gå till underskottet.</pre><pre>Kanske skall en utförsäljning av svenska folkets\r\ngemensamma egendom bidra till att lösa de\r\nlikviditetsproblem i statskassan som ni skapade,\r\ngenom den stora julklapp ni delade ut i december\r\nmånad till kapitalägare och förmögna människor\r\nhär i landet, med stora skattesänkningar. Det\r\nbörjar visa sig alltmer att det är på det sättet. Det\r\när mycket beklagligt.</pre><pre>Olle Lindström sade att det inte kom fram något\r\nnytt i mitt inlägg. Det är ganska förståeligt. Det är\r\nmånga som har talat före mig. Det som kommer\r\nfram är att vi känner en oerhörd avsky för vad\r\nsom är på väg att hända här i landet. Den dag det\r\nstår klart vad som har hänt, torde svenska folket\r\nvisa en ganska föraktfull min mot den förödelse\r\nsom man är på väg att ställa till med.</pre><pre>Anf. 33  OLLE LINDSTRÖM (m) replik:</pre><pre>Herr talman! Leif Marklund säger att det är svårt\r\nmed ägarspridningen med tanke på att\r\nkonvertiblerna och aktierna i SSAB inte har gett\r\nså stor utdelning. Det är klart att om man som\r\nLeif Marklund och Socialdemokraterna i\r\nNorrbotten fortsätter att svartmåla allt som\r\nhänder vid en privatisering, så kan det få den\r\nföljden. Men jag tror ändå att folk är klokare än\r\nså och vet att det finns ett värde i att investera i\r\naktier -- särskilt i de företag beträffande vilka Leif\r\nMarklund och jag är så överens om att de för\r\nnärvarande är väl skötta och går bra.</pre><pre>Leif Marklund säger att de här pengarna från\r\nföretagen skulle vi vara beredda att skicka över\r\ntill välbeställda i samhället. Det är ju groteskt att\r\npåstå det. Han vet mycket väl att riksdagsbeslutet\r\ninnebär att dessa pengar skall satsas i\r\ninfrastruktur och i andra hand användas för att\r\nminska statsskulden. Jag vet inte vilka han räknar\r\nsom välbeställda i samhället -- om det är staten\r\neller de som gör jobbet med satsningarna på\r\ninfrastruktur. Men det där måste han ha fått totalt\r\nom bakfoten.</pre><pre>Sedan säger Leif Marklund att han känner avsky\r\nför det som håller på att hända. I och för sig kan\r\njag förstå det mot den bakgrund som han målar\r\nupp. Vi har ju skilda uppfattningar i den här\r\nfrågan. Leif Marklund företräder staten och\r\nmenar att staten är det enda rätta; staten skall\r\nvara dominant ägare av näringslivet i Sverige,\r\nstaten skall vara dominerande på i stort sett alla\r\nområden. Vi har en annan uppfattning, och jag\r\nanser framför allt att ingenting tyder på att det\r\ninnebär någon försämring om staten inte agerar\r\nsom ägare av företag, utan allt tyder på att det\r\nskulle vara en förbättring.</pre><pre>Anf. 34  LEIF MARKLUND (s) replik:</pre><pre>Herr talman! Ytterligare en gång måste jag få\r\npåpeka att jag tror att Olle Lindström inte har\r\nnågra som helst belägg för att en ägarspridning\r\nkommer att ske. Allt talar ju för den\r\nmaktkoncentration som sker via indirekt ägande,\r\nvia kollektiva ägarformer som finns ute i\r\nsamhället, där kapitalägarna i dag står för den\r\nstörsta koncentrationen. Det är den verklighet\r\nsom vi lever i, och det borde även Olle Lindström\r\ninse.</pre><pre>Sedan är det ju helt groteskt att han här försöker\r\ngöra gällande att jag skulle stå för uppfattningen\r\natt staten skall äga allt. Det är ett löjligt\r\npåstående, Olle Lindström. I dag äger staten ca\r\n7  av det svenska näringslivet. Det är en liten,\r\nliten andel, som i stort sett innebär en maktbalans\r\ni många led, och som också behövs för att kunna\r\nhålla kontroll över vad som sker.</pre><pre>Jag vill alltså direkt säga att jag inte står för\r\nuppfattningen att staten skall äga allt, utan jag\r\nanser naturligtvis att det är en blandekonomi som\r\nskall stå som garant för den svenska utvecklingen\r\näven i framtiden. I de länder där Olle Lindströms\r\nekonomiska filosofi ligger till grund för\r\nutvecklingen har även 80-talet, som har varit så\r\ngynnsamt för svensk blandekonomi och för\r\nsvensk utveckling, visat sig vara betydligt sämre;\r\nvi kan se på Amerika och England. Det är den\r\nmodellen som Olle Lindström nu vill tvinga på det\r\nsvenska samhället. Det är en utveckling som\r\nkommer att leda till större segregation, ökad\r\nfattigdom, sämre bostäder och sämre skolor. Jag\r\ntycker att det är synd att man skall tillåta att ett så\r\nvälskött land som Sverige försämras. Men med\r\nden rivstart som den borgerliga regeringen har\r\ngjort -- och som nu delvis har kommit av sig -- är\r\nvi på väg till ett samhälle med betydligt större\r\nkyla, där solidaritet och gemenskap för välfärden\r\ninte längre kommer att råda.</pre><pre>Förste vice talmannen anmälde att Olle\r\nLindström anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 35  BENGT-OLA RYTTAR (s):</pre><pre>Herr talman! Det är nog ganska typiskt att det\r\nfrån regeringsunderlaget bara är Moderaterna\r\nsom är företrädda i den här debatten i dag. Det\r\ntror jag är ett tecken på att det finns en\r\nambivalens inför den här frågan i de andra\r\nregeringspartierna. Det är ju den moderata\r\nmytbildningen som man nu försöker göra\r\nverklighet av.</pre><pre>Stålindustrin är en bransch som fungerar i ett\r\nutomordentligt hårt klimat. Den är\r\nkonjunkturkänslig, och därmed krävs det stabila\r\nägare i denna bransch om man skall kunna\r\növerbrygga konjunkturnedgångar, om man skall\r\nkunna ha siktet klart inställt på framtiden.</pre><pre>Vi har upplevt en tid då SSAB i Borlänge var\r\nprivatägt; det var Stora som då ägde SSAB.\r\nSkulle Stora ha fortsatt som ägare, så hade vi inte\r\nhaft något SSAB alls i dag -- det råder nog inget\r\ntvivel om det.</pre><pre>Det förvånar mig att ingen av de borgerliga\r\nriksdagsledmöterna från Dalarna är här och\r\ndeltar i denna debatt i dag. Olle Lindström från\r\nNorrbotten företräder regeringen i den här\r\nregionala debatten, och det borde någon från\r\nDalarna också har gjort.</pre><pre>Lennart Fremling bor i Borlänge. Han har\r\nförklarat att det är bra med en privatisering av\r\nSSAB; det är också bra om utländska köpare går\r\nin. Vad som skrämmer mest i Borlänge är faktiskt\r\natt några utländska köpare skall gå in och lägga\r\nner verksamheten för att tillförsäkra sig\r\nmarknadsandelar. Den dag detta skräckscenario\r\nkanske blir verklighet, då vill jag se de borgerliga\r\nkamraterna på Dalabänken i ögonen och fråga\r\nvarför de var så passiva i dag.</pre><pre>Över hälften av de anställda på SSAB i Borlänge\r\nhar hittills skrivit på protestlistor mot den här\r\nprivatiseringen. Därmed torde det stå ganska\r\nklart att det inte är någon grupp som kommer att\r\nbli något slags dominerande ägare i det framtida\r\nSSAB. Företagsledningen gillar heller inte den\r\nmodell som industriministern har anvisat för\r\nSSAB:s ägarstruktur. Man vill ha en stabil och\r\nstark ägare. Det kan tänkas att det framgent finns\r\nlösningar på den privata sidan som kan vara\r\nriktiga för SSAB -- men icke med den strategi som\r\nnu lagts upp.</pre><pre>Herr talman! Det är allvarigt för ett land när\r\nnäringspolitiken är dålig. Det är också mycket\r\nallvarligt för landet när vi har en industriminister\r\nsom har tappat sin auktoritet i näringslivet.</pre><pre>Jag vill yrka bifall till s-reservationerna i detta\r\nbetänkande.</pre><pre>I detta anförande instämde Inger Hestvik och Leo\r\nPersson (båda s).</pre><pre>Anf. 36  STEN-OVE SUNDSTRÖM (s):</pre><pre>Herr talman! Jag är medveten om att det kan\r\nfresta kammarens tålamod att jag går upp och\r\nlånar denna talarstol ytterligare några minuter.\r\nMen jag känner mig föranledd att göra det efter\r\natt ha lyssnat till bl. a. Rolf Dahlbergs och Olle\r\nLindströms inlägg.</pre><pre>Rolf Dahlberg talade om de enorma investeringar\r\nsom gjordes när man förberedde Stålverk 80 och\r\nsom inte kom till någon nytta. Det är inte sant.\r\nHuvuddelen av de investeringar som då gjordes i\r\nframför allt samhällsplanering och\r\nbostadsbyggande, dagis, vägar och gator har visst\r\nkommit till nytta. Låt vara att investeringarna\r\nkom litet tidigare än man hade tänkt sig när man\r\ngjorde upp planerna för Stålverk 80. Men\r\nhuvuddelen av investeringarna har kommit till\r\nnytta. De är samhällsinvesteringar och inte\r\ninvesteringar i form av byggnader och andra\r\nsaker, vilket man kan föreställa sig sker vid\r\nplanering av stålverk.</pre><pre>Olle Lindström kunde ha tagit sin partikamrat i\r\nörat och rättat honom på denna viktiga punkt,\r\neftersom Olle Lindström har bättre kännedom på\r\ndetta område. Att argumentera på det sätt som\r\nRolf Dahlberg här gjorde föder bara fördomar\r\nom samhällsvinvesteringar i övrigt, och jag tycker\r\natt vi skall avhålla oss från det i denna kammare.</pre><pre>Ibland kan det naturligtvis vara motiverat att\r\nändra ägarförhållanden i olika företag. Det kan\r\nfinnas behov av investeringskapital,\r\nstrukturförändringar i branschen och finnas\r\nmöjlighet att tillgodogöra sig branschkunskap\r\nm.m. Men nu avser de borgerliga att ändra\r\nägarförhållandena i bl.a. företag som har blivit\r\nstatliga till följd av att de tidigare privata ägarna\r\ninte lyckades med att driva företagen. Det är en\r\nväsentlig skillnad.</pre><pre>Svenskt Stål hade säkerligen inte funnits i dag om\r\ninte staten haft ett majoritetsägande. Det har\r\nhistorien lärt oss. Privatisering av enbart\r\nideologiska skäl därför att vissa högerpolitiker\r\ninte gillar statlig verksamhet över huvud taget kan\r\nkomma att kosta många arbetstillfällen i många\r\nviktiga branscher.</pre><pre>Det är dessutom angeläget inte minst för de\r\nblivande aktieägarna i Svenskt Stål AB att detta\r\nföretags affärer och skadeståndskrav gentemot\r\nnedläggningshotade Ovako Profiler klaras upp\r\ninnan det sker en ändring i ägarförhållandena.\r\nSvenskt Stål står ju först på den utförsäljningslista\r\nsom regeringen har sammanställt.</pre><pre>SSAB kommer att rikta stora skadeståndskrav\r\ngentemot SKF-ägda Ovako Profiler för ett brutet\r\nråstålsavtal som gäller ca 400 000 ton stål. Det kan\r\nhandla om intäktsminskningar på totalt ca 400--\r\n450 milj.kr för SSAB. Det är därför ojust mot\r\neventuella blivande aktieägare att inte städa bort\r\nde lik som kan finnas i garderoben innan någon\r\nform av s.k. ägarspridning eller privatisering äger\r\nrum.</pre><pre>Om inte SSAB och SKF kommer överens, och om\r\ninte SSAB snabbt kan finna köpare i denna\r\nlågkonjunktur för att förhindra detta stora\r\nproduktionsbortfall, kan det innebära att SSAB:s\r\nvinst nära på uteblir under de kommande åren.\r\nDet är en synnerligen olämplig tidpunkt att\r\nprivatisera företaget när inte affärerna mellan\r\nSKF, Ovako Profiler och SSAB har klarats ut.</pre><pre>Oavsett vad man tycker om själva privatiseringen,\r\nom sådan kommer att ske, måste den i så fall ske\r\nmed klara papper. De blivande aktieägarna måste\r\nbli informerade om vilka risker som föreligger när\r\ninte SSAB:s skadeståndskrav gentemot SKF och\r\nOvako Profiler är avgjorda. Ett uteblivet\r\nskadestånd till SSAB kan innebära stora förluster\r\nför företaget.</pre><pre>\r\nHerr talman! Låt mig till sist konstatera att det\r\ninte bara är skälen för en privatisering av SSAB\r\nsom är grumliga. Också tidpunkten är mycket illa\r\nvald.</pre><pre>Anf. 37  STEN ÖSTLUND (s):</pre><pre>Herr talman! Jag har begärt ordet för att något\r\nkommentera behandlingen av min motion om\r\nreparationsvarvens konkurrenssituation. Jag\r\nskrev den motionen för att ge uppmärksamhet åt\r\ndet läge och de konkurrensvillkor som råder för\r\ndet lilla som är kvar av varvsindustrin i detta land\r\noch då särskilt i Göteborg.</pre><pre>Jag tog för givet att det lilla stöd som fortfarande\r\nutgår, och som är mycket långt ifrån vad\r\nkonkurrenterna i andra länder kan tillgodoräkna\r\nsig, skulle få vara kvar. Jag såg det nästan som en\r\nsjälvklarhet. Men hos utskottets majoritet har\r\nden tanken inte vunnit gehör.</pre><pre>Det som nu är på väg att ske kan vara den sista\r\nstenen som läggs på bördan. Det gäller\r\nexempelvis för Cityvarvet i Göteborg. Man kan\r\nhamna i en situation där ett blygsamt statligt stöd\r\nför verksamheten i stället får ersättas med stora\r\nutgifter för ökad arbetslöshet. Arbetslösheten är\r\nredan tillräckligt hög, inte minst i Göteborg där\r\nden ligger på 4--5 %.</pre><pre>Detta bekymrar inte majoriteten. Efter att ha\r\nlyssnat på debatten här i dag, kan jag bara\r\nkonstatera att något ideologiskt mer oförsonligt\r\nsällan har avlyssnats i denna kammare när det\r\ngäller förslag till beslut.</pre><pre>Nu skall Celsius säljas ut. Företaget står i varje\r\nfall på utförsäljningslistan. Den lilla del av den\r\nursprungliga verksamheten inom Celsius -- som ju\r\nhärstammar från Svenska varv och i\r\nförlängningen från Götaverken och Eriksberg,\r\ntidigare privatägda företag som den borgerliga\r\nregeringen på 70-talet förstatligade -- som nu\r\nfinns kvar i Göteborg, kommer inte att ha en\r\nsportslig chans att kunna fortsätta i konkurrens\r\nmed den verksamhet på området som bedrivs i\r\nandra länder.</pre><pre>Tyvärr uppmärksammas kanske inte debatter i\r\ndenna kammare på det sätt som borde ske,\r\nåtminstone inte i den del av landet jag kommer\r\nfrån. Men detta är något som är synnerligen\r\nuppseendeväckande för oss som kommer från\r\nGöteborg.</pre><pre>Herr talman! Även om jag förstår att de\r\nföreträdare för regeringspartierna som kommer\r\nfrån Göteborg kommer att rösta för majoritetens\r\nförslag är jag ändå nöjd med att ingen av dem har\r\ndeltagit i debatten och försvarat vad som nu\r\nkommer att ske.</pre><pre>Överläggningen var härmed avslutad.</pre><pre>(Beslut fattades efter 4 §.)</pre><pre>4 §  Mineralförsörjning</pre><pre>näringsutskottets betänkande</pre><pre>1991/92:NU18 Mineralförsörjning (prop.\r\n1991/92:100 delvis.</pre><pre>Anf. 38  MATS LINDBERG (s):</pre><pre>Herr talman! Det utskottsbetänkande vi nu\r\nbehandlar berör framtiden för en näringsgren som\r\ni vårt land har månghundraåriga anor.</pre><pre>Gruvnäringen har haft och har alltjämt en mycket\r\nstor betydelse för samhället, speciellt i\r\nsysselsättningssvaga regioner. Alla anställda\r\nkänner i dag en mycket stor oro. Det gäller dem\r\nsom arbetar med prospektering men också dem\r\nsom arbetar i gruvor, smältverk och\r\nförädlingsindustrin. Nu vill regeringen göra den\r\nverksamheten uddlös genom att avskaffa statens\r\nmedverkan i prospekteringen.</pre><pre>Den för näringens framtid genom\r\nprospekteringen helt avgörande\r\nråvaruförsörjningen skall staten enligt\r\nmajoritetsförslaget inte längre ta något ansvar för.\r\nDet betyder att Sverige blir unikt, för att ta till ett\r\nspråkbruk som regeringspartierna ofta använder.</pre><pre>Jag undrar om de som nu bildar majoritet i\r\nnäringsutskottet är på det klara med\r\nkonsekvenserna av sitt förslag. Jag undrar om ni\r\ninser att förslaget innebär</pre><pre>att den s.k. fältprospekteringen, som är långt mer\r\nkostsam och innebär långt större risktagande än\r\ngruvföretagens prospektering i befintliga gruvors\r\nnärhet, i stort sett upphör,</pre><pre>att prospekteringen efter industrimineral\r\nupphör,</pre><pre>att NSG:s framgångsrika agerande mot utländska\r\ngruvföretag avbryts,</pre><pre>att den viktiga regionalpolitiska satsning som den\r\nstatliga prospekteringen har inneburit under\r\nsenare år nu avvecklas -- NSG satsade under\r\nfjolåret 30 milj.kr i Västerbotten och 20 milj.kr. i\r\nNorrbotten på just malmletning,</pre><pre>att hundratalet SGAB-arbeten i Malå, Luleå och\r\nUppsala får avvecklas, och inte minst</pre><pre>att ett oersättligt prospekteringskunnande\r\nskrotas.</pre><pre>Jag vill därför fråga utskottsmajoritetens\r\ntalesman: Är ni medvetna om att ert förslag får\r\nalla dessa konsekvenser?</pre><pre>Herr talman! NSG har inför utskottet redovisat\r\nresultat av statens prospektering. Det har\r\nåtminstone fått utskottet att inte upprepa\r\nregeringens uppfattning att den statliga\r\nprospekteringen inte har givit tillfredsställande\r\nresultat.</pre><pre>Sju fyndigheter är färdigprospekterade och klara\r\nför exploatering. Två av dem är redan\r\nutarrenderade. Resultaten av samarbetet med\r\nutländska och svenska företag är mycket goda. I\r\nfjol satsade företagen 10 milj.kr. och i år 12,6\r\nmilj.kr. i dessa NSG-projekt. Allt detta vill nu\r\nModeraterna, Folkpartiet, Centern, kds och Ny\r\ndemokrati avveckla.</pre><pre>Majoriteten har struntat i de varningar och\r\nprotester som kommit främst från de nordligaste\r\nlänen, men också från Bergslagen, samt från\r\nkommuner, näringsfolk och anställda.</pre><pre>Staten skall inte längre medverka i prospektering.\r\nDet är den ideologiska signalen från moderate\r\nnäringsministern Per Westerberg. Man har varit\r\ntvungen att göra vissa eftergifter för att få igenom\r\ndetta tveksamma förslag. Man har låtit utreda ett\r\nSGU-Nord, en utlokalisering av SGU-\r\nverksamheten till Malå. När utredaren\r\nkonstaterade att SGU inte hade några\r\nkarteringsplaner i övre Norrland, måste han\r\nredovisa att det inte fanns underlag och\r\narbetsuppgifter för en SGU-filial. Då sökte man\r\nandra lösningar.</pre><pre>De borgerliga regeringspartierna i utskottet\r\npresenterade en ny garnering av\r\nnedläggningsförslaget. Det redovisas nu i\r\nbetänkandet. SGU:s generaldirektör har i ett\r\n''GD informerar'' redovisat att det är SGU som\r\nhar fått arbeta fram det här förslaget.</pre><pre>Det ter sig därför konstigt att SGU inte nämns i\r\nden uppräkning av inkomna förslag och\r\nsynpunkter som utskottet gör i inledningen av\r\nbetänkandet. Utskottets talesman kan kanske\r\nskapa klarhet i på vems uppdrag SGU har agerat.</pre><pre>Garneringen av nedläggningsförslaget innebär att\r\nytterligare 10 milj.kr. per år skall satsas för att\r\nSGU skall bedriva kartering i norra delarna av\r\nlandet. Det innebär också att ett mineralkontor\r\nskall tillskapas, troligen i Malå. Dit skall\r\nkvarvarande NSG-material flyttas. Vad detta\r\ninnebär i verkligheten vill jag ha besked om nu.</pre><pre>Var kommer den utökade\r\nkarteringsverksamheten för 10 milj.kr per år att\r\nlokaliseras? Blir det till mineralkontoret i Malå\r\neller till SGU i Uppsala? Kommer såväl ledning\r\nsom personal på mineralkontoret verkligen att\r\nlokaliseras till Malå?</pre><pre>Den andra frågan ställer jag utifrån\r\nerfarenheterna av vad som hänt med det\r\nborrkärnearkiv som lokaliserades till Malå.\r\nResultatet av denna lokalisering blev att chefen\r\nför arkivet fortfarande är kvar i Uppsala.</pre><pre>Herr talman! Jag kan försäkra dem som om en\r\nstund tänker trycka på ja-knappen för en\r\navveckling av den statliga prospekteringen om att\r\noron är stor, främst i Malå och Luleå, men också\r\ni Norrland i övrigt, för att de än en gång skall bli\r\nvilseförda när det gäller en lokalisering.</pre><pre>I Socialdemokraternas reservation till\r\nbetänkandet poängterar vi att prospektering efter\r\nmalmer och andra mineraler är ett nödvändigt\r\ninslag i vårt lands gruvverksamhet -- utan råvara\r\ndör gruvindustrin snabbt. Vi godtar inte\r\nregeringens förslag till ändrade riktlinjer för\r\nnedläggningen av den statliga prospekteringen.</pre><pre>Vi motsätter oss att statens gruvegendom säljs ut.\r\nVi har redovisat hur en fortsatt prospektering\r\nskall finansieras. Vi föreslår också en fortsatt\r\nsatsning på mineraljakten och en samordning av\r\nden i Norrlandsfondens regi. Vi önskar också en\r\nutredning av sammanslagningen av\r\nbergmästerierna.</pre><pre>Detta är huvuddragen i de socialdemokratiska\r\nreservationerna. Jag yrkar bifall till\r\nreservationerna 1 och 4, men står självfallet även\r\nbakom reservationerna 2 och 3.</pre><pre>Anf. 39  JOHN ANDERSSON (v):</pre><pre>Herr talman! Gruvverksamheten i vårt land har\r\nen flerhundraårig tradition. Det är ingen\r\ntillfällighet. Om man ser till förutsättningarna för\r\natt finna mineral- och malmförekomster finns det\r\ntvå länder i Europa som ligger bäst till, nämligen\r\nSverige och Spanien.</pre><pre>Redan Olaus Magnus sade i sina texter i ''Historia\r\nom de nordiska folken'' att: ''De nordiska\r\nländernas grufor äro ganska många, stora,\r\nolikartade och rika. De äro många, ty de\r\nförekomma och bearbetas rikligt i dalar och berg,\r\nofta alldeles intill hvarandra. De äro olikartade,\r\nty de innehålla dels silver, dels koppar eller brons,\r\ndels stål, dels järn.''</pre><pre>Jag har velat göra denna historiska tillbakablick\r\ndärför att ett sådant omdöme inte kommer att\r\nhålla länge till om beslutet här i dag blir att det\r\nstatliga prospekteringsstödet upphör, dvs. om\r\nfyrklöverregeringen och dess marktrupper får\r\nsom de vill.</pre><pre>Den svenska malmreserven av sulfidmalmer\r\nbefinner sig i snabb avtappning. Den kommer att\r\nvara helt tömd år 2000 även med ett årligt tillskott\r\nav 5 % till kända reserver. Utan detta årliga\r\ntillskott på 5 % beräknas de kända reserverna\r\nvara utbrutna redan 1996.</pre><pre>Nu skall man väl inte ta till stora ord, men att ur\r\ndet perspektivet dra bort det statliga\r\nprospekteringsstödet är en nationell skandal. De\r\nflesta bedömare, kanske med undantag av\r\nregeringen och utskottsmajoriteten, anser nog att\r\ndetta beslut också är slutet på en flerhundraårig\r\nnäring.</pre><pre>Det är också en mycket märklig argumentation\r\nsom förs fram när prospekteringsstödet skall\r\navvecklas. I propositionen sägs att den statliga\r\nprospekteringsverksamheten inte varit\r\ntillfredsställande om man ser till tillskapande av\r\nnya exploaterbara fyndigheter. Men det fungerar\r\nju inte på det sättet när man letar malm och\r\nmineraler. Det innebär ju inte att man kan\r\nförvänta sig en fyndighet för t.ex. varje satsade 10\r\neller 100 milj.kr.</pre><pre>Är det rena okunskapen som är orsak till en sådan\r\nargumentation? Då är det ju generande för\r\nregeringen. Eller har man inte hittat något bättre\r\nskäl? Ja, i så fall är det lika bedrövligt.</pre><pre>Verkligheten är ju den att prospektering i allra\r\nhögsta grad handlar om riskpengar. Om det\r\nstatliga stödet dras in kommer det inte att ersättas\r\nav andra. Detta bör kammarens ledamöter ha\r\nvetskap om när de snart skall avgöra frågan.</pre><pre>Vägen fram till en gruva är lång. Först måste en\r\nkartering ske, sedan fältprospektering,\r\nnärprospektering och gruvprospektering. När\r\nregeringen nu säger att staten skall stå för\r\nbasinformationen, nämligen karteringen, innebär\r\ndetta i verkligheten att kedjan bryts.</pre><pre>Det som gruvbolagen satsar på är\r\ngruvprospektering och till en del\r\nnärprospektering. Detta innebär att den stora\r\ndelen av fältprospekteringen och\r\nnärprospekteringen upphör. Detta mellanled\r\nutgör också det stora risktagandet och kan\r\nlämpligen jämställas med övriga infrastrukturella\r\ninsatser som samhället står för.</pre><pre>De nu föreslagna åtgärderna kommer, som jag\r\ntidigare nämnt, att få allvarliga konsekvenser på\r\nnationell, regional och lokal nivå. Vi har i vårt\r\nland en lång prospekteringstradition, och vi har\r\nbyggt upp ett stort kunnande inom en rad\r\nområden. Det handlar bl.a. om mineralogi,\r\ngeologi, geofysik, geokemi, elektronik,\r\nhydraulik, pulvermetallurgi, maskinteknik och\r\nborrningsteknik. Inom dessa områden intar\r\nsvensk vetenskap och svenska företag en\r\nframstående internationell position, och ett\r\nslopande av de statliga prospekteringsinsatserna\r\ninnebär också ett direkt hot mot denna.</pre><pre>På regional nivå innebär de föreslagna åtgärderna\r\nett direkt hot mot bergshanteringen i övre\r\nNorrland. Skelleftefältet utgör en av Europas\r\nmest intressanta mineralprovinser. Vem är beredd\r\natt satsa på en långsiktig prospektering om staten\r\nupphör med sina insatser? De föreslagna\r\nåtgärderna står ju också i ett direkt\r\nmotsatsförhållande till de strävanden som sägs\r\nfinnas för att bygga upp infrastrukturen i de tre\r\nnordligaste länen. Vidare skulle förslaget leda till\r\nen snabb utarmning av svensk\r\nprospekteringskompetens och rasera\r\nutbildningen inom bergshanteringen.</pre><pre>Vi motionärer från Vänsterpartiet motsätter oss\r\natt den statliga prospekteringsinsatsen upphör. Vi\r\nmotsätter oss också att den statliga\r\ngruvegendomen avyttras. Vi kan inte se några\r\nfördelar av ett sådant handlande.</pre><pre>Visst bör man se över organisationen av den\r\nstatliga prospekteringen. Det är ett krav som vi\r\ntidigare har framfört. I dag lägger en statlig\r\nmyndighet, NSG, ut prospekteringsuppdrag på\r\nett statligt vinstdrivande konsultbolag, SGAB.\r\nBilden kompliceras ytterligare av att SGU, som\r\nhar ett visst prospekteringskunnande, tidvis\r\nuppträder som aktör inom detta\r\nverksamhetsområde. De här nämnda\r\nförhållandena som har kritiserats och debatterats,\r\noch därför borde rimligen dessa ses över i stället\r\nför att man drar in prospekteringsstödet.</pre><pre>I en sådan översyn bör enligt vår mening strävan\r\nvara att en aktör skapas och att lokalisering av\r\ndenna sker till Malå i Västerbotten.</pre><pre>Herr talman! Med detta vill jag yrka bifall till\r\nmom. 3 i den meningsyttring som är fogad vid\r\nbetänkandet. I likhet med Mats Lindberg står jag\r\nsjälvfallet bakom hela meningsyttringen och även\r\nde två reservationer som Socialdemokraterna har\r\nfogat till betänkandet.</pre><pre>Jag vill också till slut säga att jag här saknar mina\r\nborgerliga kolleger på Västerbottensbänken. Jag\r\nskulle till dem ha velat ställa frågan om de vill vara\r\nmed om att utdela detta dråpslag mot länets\r\ngruvnäring och mot Malå.</pre><pre>Jag tänker framför allt på Ulla Orring, som i\r\ntidningsartiklar har framhållit att alla\r\nkonstruktiva insatser måste göras för att rädda\r\njobben i Malå. Var finns Ulla Orring i dag? Ulla\r\nOrring har sagt att vi inte kan ställa Malå\r\nkommun inför helt nya spelregler. Jag skulle ha\r\nvelat ställa frågan: Är detta tomt prat eller\r\nallvarligt menat?</pre><pre>Anf. 40  KARIN FALKMER (m):</pre><pre>Herr talman! De geologiska förutsättningarna för\r\natt finna brytvärda malm- och\r\nmineralförekomster i Sverige är mycket stora.\r\nDet finns ett stort intresse för de möjligheter som\r\nligger gömda i den svenska geologin, inte minst\r\nfrån utlandet. Men hittills har företagen till stor\r\ndel undvikit att satsa och investera i Sverige.\r\nÄven nya engagemang från inhemska företag har\r\nvarit alltför få, trots att det har funnits statligt\r\nprospekteringsstöd.</pre><pre>En avgörande orsak till tveksamheterna hos\r\naktörerna är bristerna i den geologiska\r\nkartproduktionen.</pre><pre>Första ledet i prospekteringskedjan är att ta fram\r\nett geologiskt basunderlag för områden som har\r\nen god malmpotential Det är här staten har ett\r\nalldeles särskilt stort ansvar.</pre><pre>Vi vet att utländska prospekteringsföretag\r\ninvesterar i Sverige bara om underlag i form av\r\ngeologisk information finns tillgängligt. Det är\r\ndetta företagen frågar efter -- inte efter statligt\r\nprospekteringsstöd. För svenska prospektörer är\r\ntillgång till geoinformation lika viktig.</pre><pre>Därför inriktar vi oss nu på att de statliga\r\ninsatserna på prospekteringsområdet skall\r\ninriktas på en kraftig förstärkning av det första\r\nledet i prospekteringskedjan.</pre><pre>Den geofysiska flygmätningen får en förstärkning\r\nså att karteringstakten snabbas upp. År 2002 skall\r\n75 % av landets yta vara färdigkarterad. Detta\r\ngagnar såväl prospektering som samhällsintressen\r\ni övrigt, vilket vi ser som en klar fördel.</pre><pre>För de mest intressanta malmregionerna i\r\nVästerbottens län och Norrbottens län sätter vi\r\nupp målet att ett modernt och heltäckande\r\ngeologiskt material skall finnas färdigt så snart det\r\när fysiskt möjligt, nämligen år 2010. Denna\r\nkartering inriktas främst på sådan geoinformation\r\nsom är direkt väsentlig som underlag för\r\nprospekteringsbeslut. SGU får ökade anslag för\r\natt klara denna målsättning.</pre><pre>För att ytterligare öka möjligheterna för gruv-\r\noch mineralföretagen att få tillgång till\r\ngeomaterialet inrättas ett särskilt mineralkontor,\r\nvars uppgift blir att samla geoinformation som i\r\ndag finns spridd på olika ställen i landet till en\r\ngeocentral. Det material som i dag finns hos NSG\r\nskall överföras till det nya mineralkontoret.</pre><pre>Avsikten med att samla all geoinformation till ett\r\nställe är att underlätta för\r\nprospekteringsintressenterna att få tillgång till det\r\ngeomaterial som de behöver som underlag för väl\r\nunderbyggda prospekteringsbeslut.</pre><pre>Mineralkontoret skall aktivt marknadsföra\r\nmaterialet och fungera som ett serviceorgan. För\r\nutländska företag inom branschen skall\r\nmineralkontoret fungera som den naturliga\r\ninkörsporten till engagemang i Sverige.</pre><pre>Inom SGU finns i dag ett rikt mått av kunskap och\r\nkompetens på geoområdet, och en mängd\r\ngeoinformation som är viktig för en prospektör\r\nfinns i SGU:s databaser. Det nya mineralkontoret\r\nkommer därför att ingå som en del i SGU.</pre><pre>När det gäller var kontoret skall vara placerat\r\nanser vi att det skall lokaliseras till den del av\r\nlandet där prospekteringspotentialen är mest\r\nlovande, i Västerbotten. Närmare bestämt skall\r\nkontoret ligga i Malå. Särskilda medel skall anslås\r\ntill datautrustning, så att kommunikationen\r\nmellan SGU:s databaser och mineralkontoret blir\r\neffektiv.</pre><pre>Staten har också ett övergripande ansvar för\r\nkunskapsutvecklingen inom den geologiska\r\nforskningen.</pre><pre>Det är viktigt att det program för\r\nprospekteringsinriktad forskning som NUTEK\r\nför närvarande har hand om kan fortsätta. Detta\r\när en bland flera geovetenskapliga\r\nforskningsfrågor som kommer att tas upp i 1993\r\nårs forskningsproposition.</pre><pre>Inom statens ansvarsområde ligger också\r\nminerallagstiftningen. Regeringen har nyligen\r\nlagt fram ett förslag om bl.a. anknytningen till\r\nnaturresurslagen. Regeringen har aviserat\r\nytterligare en översyn av minerallagen i syfte att\r\nstimulera till prospektering.</pre><pre>Regler i lagstiftningen som direkt motverkar\r\nlusten till prospekteringsengagemang skall ses\r\növer. Senast i höst kommer regeringen att föreslå\r\nsådana ändringar i lagen som behövs för att ta\r\nbort nuvarande bromsklossar.</pre><pre>f300 &gt;  Kronoandelssystemet är ett exempel. Att\r\nstaten har rätt till hälftenandel i ett gruvprojekt,\r\nutan något som helst ekonomiskt åtagande, är en\r\nregel som verkar avkylande på investeringslusten.\r\nInte minst utländska prospektörer tänker sig för\r\nmer än en gång när man inser vilka rättigheter\r\nstaten har skaffat sig. Att avskaffa\r\nkronoandelssystemet blir en signal till marknaden\r\natt prospekterings- och gruvsatsningar blir mer\r\nlönsamt i Sverige i framtiden.</pre><pre>Det vi nu åstadkommer är att vi skapar incitament\r\nför svenska och utländska prospekteringsföretag\r\natt vilja investera i Sverige. Vi sänder ut nya\r\nsignaler. Det gör däremot inte\r\nSocialdemokraterna och Vänsterpartiet i Sveriges\r\nriksdag. Jag kan bara konstatera att vi har olika\r\nuppfattning om statens roll, här som i andra\r\nsammanhang när det gäller näringspolitik.</pre><pre>Visst är det, som det står i s-reservationen, ett\r\nsystemskifte. Även om vi -- tack och lov --\r\nbefinner oss på en annan nivå, så finns det\r\nparalleller till systemskiften på andra sidan\r\nÖstersjön när det gäller synen på relationerna\r\nmellan statsmakten och näringslivet.</pre><pre>Statens roll är att skapa bästa möjliga\r\nförutsättningar för företag att bedriva verksamhet\r\ni Sverige. Statens uppgift är varken att äga eller\r\natt driva företag. Det är inte heller en statlig\r\nuppgift att ge stödpengar till vissa branscher.\r\nDetta gäller även på det område vi nu diskuterar.</pre><pre>Socialdemokraterna, som räds förändringar, vill\r\nha kvar statligt stöd till prospektering, trots att\r\nerfarenheterna varit så nedslående. Trots den\r\nförödande kritiken mot den statliga\r\nprospekteringen och NSG:s\r\nprospekteringsverksamhet vill\r\nSocialdemokraterna fortsätta i i stort sett samma\r\ngamla hjulspår med ett nytt statligt bolag och med\r\nnya årliga tillskott från skattebetalarna till\r\nprospekteringsstöd.</pre><pre>Allt detta är redan prövat. Resultatet är inte\r\nefterföljansvärt, och, mina herrar, det är inte\r\nnäringen som protesterar.</pre><pre>I en situation då svensk gruvnäring, precis som\r\nannan svensk industri, lider av rekordhögt\r\nskattetryck och kostnadsläge och mycket annat\r\nsom var utmärkande för den tredje vägens politik,\r\när det viktigare än någonsin att Sverige får en ny\r\ngruv-, mineral- och prospekteringspolitik, som\r\nstimulerar prospektörer och företag till nya\r\nengagemang.</pre><pre>Med dagens riksdagsbeslut öppnar vi dörrarna för\r\nett bättre klimat för intresserade prospektörer.</pre><pre>Herr talman! Jag yrkar bifall till utskottets\r\nhemställan och avslag på reservationerna.</pre><pre>Anf. 41  MATS LINDBERG (s) replik:</pre><pre>Herr talman! Att avveckla prospekteringen får\r\nförödande konsekvenser för gruvnäringen och\r\ndärigenom också för Sverige. Det får dessutom\r\nförödande konsekvenser för den personal som\r\nfinns inom gruvnäringen. Inte med ett ord tog\r\nKarin Falkmer upp den fråga jag ställde om detta.</pre><pre>Man kastar nu den kompetens som finns i Sverige\r\nnär det gäller prospektering på soptippen utan att\r\ntänka sig för vad det kostar att återskapa den.</pre><pre>Jag tror att det, som Karin Falkmer säger, är fråga\r\nom ett systemskifte. Men Sverige är faktiskt det\r\nland med gruvverksamhet där staten redan i dag\r\nhar de minsta insatserna. Det är möjligt att Karin\r\nFalkmer och Moderaterna har rätt, men det är\r\nunderligt att alla andra länder har en annan\r\nuppfattning.</pre><pre>Karin Falkmer säger också att näringen anser att\r\ndet som man nu genomför är riktigt. Inte heller\r\ndet är sant. Det finns inte så oerhört många\r\nföretag i Sverige som bedriver gruvnäring. Jag har\r\nvarit i kontakt med de flesta av dem, och de tycker\r\ninte att det här är klokt.</pre><pre>Självfallet måste den prospektering vi bedriver i\r\ndag vara effektiv, och vi har i det sammanhanget\r\nockså sagt att vi är beredda att föra diskussioner\r\nom förändringar i den hanteringen. Inte heller\r\ndetta nämner Karin Falkmer med ett enda ord.</pre><pre>Jag undrar därför: Hur ser Moderaterna på den\r\nhär frågan vad gäller kunskapen och vad gäller de\r\nanställda? Vilka konsekvenser är de borgerliga\r\npartierna beredda att ta av det agerande man nu\r\ngenomför?</pre><pre>Anf. 42  KARIN FALKMER (m) replik:</pre><pre>Herr talman! Vi renodlar vad som är företagens\r\nuppgift och vad som är statens. Detta kommer\r\ninte att leda till att det blir mindre\r\nprospekteringsinsatser, utan det är mycket\r\nmöjligt att det t.o.m. kommer att bli mer. T.ex.\r\nBoliden kommer att fortsätta med sin\r\nprospektering. Boliden, som har tagit emot 30 %\r\nav det prospekteringsstöd som har kommit genom\r\nNSG:s program, hör till dem som stödjer\r\nregeringen i denna fråga.</pre><pre>Mats Lindberg säger att det av länderna i världen\r\nbara är Sverige som inte har något\r\nprospekteringsstöd. Detta är fel. Ett i detta\r\nsammanhang så viktigt land som Australien har\r\ninget statligt prospekteringsstöd.</pre><pre>Staten är inte i dag ensam om att prospektera. De\r\nföretag som i dag bedriver prospektering kommer\r\natt fortsätta. Att det för tillfället inte bedrivs mer\r\nprospektering på detta område beror dels på det\r\njag sade i mitt huvudanförande, dvs. att det inte\r\nfinns något ordentligt basunderlag att tillgå, dels\r\npå gamla försyndelser när det gäller vår\r\nföretagsförvärvslagstiftning, men detta har vi ju\r\nnu klarat av. Vi har alltså öppnat Sverige och gjort\r\ndet möjligt för utländska företag att engagera sig\r\nhär. Med den gigantiska satsning vi nu gör på att\r\nfå fram nytt material för prospekteringsinsatser,\r\nkommer den kompetens som Mats Lindberg talar\r\nom att få fullt upp att göra.</pre><pre>Anf. 43  MATS LINDBERG (s) replik:</pre><pre>Herr talman! Det är intressant att höra att\r\nBoliden skulle öka sina prospekteringsinsatser i\r\noch med detta förslag. Det skall bli skojigt att\r\nfölja upp den saken.</pre><pre>Jag skulle också vilja ta upp en annan fråga.\r\nOroar det inte Karin Falkmer att man nu inrättar\r\nett mineralkontor i Malå med tanke på det som\r\nhar hänt när det gäller kärnborrkontoret och med\r\ntanke på förflyttningen av chefen för\r\nborrkärnearkivet? Det är ju ändå oerhört litet\r\npengar som satsas i det nya mineralkontoret. Är\r\ndetta inte i själva verket litet kosmetika för att\r\nrädda ansiktet på ett antal moderater,\r\nfolkpartister och centerpartister i Västerbotten?\r\nÄr det inte det som är anledningen till denna\r\nmycket blygsamma satsning på ett\r\nmineralkontor? Jag undrar också om Karin\r\nFalkmer kan garantera att detta mineralkontor\r\nbyggs upp i Malå.</pre><pre>Anf. 44  KARIN FALKMER (m) replik:</pre><pre>Herr talman! Vi gör nu i Västerbottens län och i\r\nNorrbottens län en mycket kraftig satsning på\r\nkartering. Det kommer att skaffa fram ytterligare\r\nsysselsättning i de länen. Men det är inte främst\r\nav den anledningen vi gör denna satsning, utan\r\nanledningen är att det här underlaget är så\r\nväsentligt viktigt för gruv- och mineralindustrin\r\nför framtiden. Det kommer nämligen i\r\nförlängningen att ge fler sysselsättningstillfällen\r\näven längre fram i tiden.</pre><pre>Mineralkontoret satsar vi på för att göra detta till\r\nett effektivt kontor, som skall kunna samla in allt\r\nmaterial som finns på olika håll och kanter,\r\nuppdatera det och se till att vi får ett modernt\r\ngeomaterial som prospekteringsunderlag och att\r\ndet marknadsförs såväl inom som utom landet.\r\nDetta kommer att locka till nya\r\nprospekteringsengagemang.</pre><pre>Vi säger att detta skall ligga i Malå beroende på\r\natt det där redan i dag finns en hel del som man\r\nkan tillgodogöra sig i det här sammanhanget, och\r\ndet vet Mats Lindberg lika bra som jag.</pre><pre>Förste vice talmannen anmälde att Mats Lindberg\r\nanhållit att till protokollet få antecknat att han\r\ninte ägde rätt till ytterligare replik.</pre><pre>Anf. 45  JOHN ANDERSSON (v) replik:</pre><pre>Herr talman! I mitt anförande undrade jag om det\r\nvar rena okunskapen som var orsaken till\r\nförslaget och den argumentation som man för\r\nfram. Efter att ha åhört Karin Falkmers\r\nanförande har jag nästan blivit övertygad om att\r\nså är fallet.</pre><pre>Vi har nu fått beskedet att det skulle vara bristen\r\npå basinformation som gör att olika bolag inte\r\nprospekterar. Det är verkligen förbluffande. Jag\r\nundrar vilka som har lämnat de uppgifterna.\r\nErfarenheten sedan lång tid visar att när staten\r\nökar sin insats ökar också bolagen sin\r\nprospektering, och när staten minskar sina\r\ninsatser följer insatserna från bolagens sidan\r\nautomatiskt med nedåt.</pre><pre>Så det här med SGAB i Malå. Resultatet blir att\r\nden kunskap och de erfarenheter som finns\r\nförsvinner. De personer i Malå som håller på med\r\ndet här är ju uppsagda nu. Att då säga att\r\nkarteringen skall vara en ersättning för att man tar\r\nbort stödet till prospekteringen vittnar också om\r\nstor okunnighet.</pre><pre>Här måste jag också påpeka att Sverige vid en\r\ninternationell jämförelse satsat mycket litet redan\r\nsom det har varit. Orsaken till det är också att det\r\ninte är några bolag som går in och tar den risken.</pre><pre>Självfallet kan man ha åsikten att staten inte skall\r\nbidra med några pengar här utan att bolagen får\r\nställa upp med slantarna. Men det är ju på grund\r\nav det förhållandet att de inte gör det som staten\r\nhar gått in och bidragit med pengar. Det är\r\nanledningen till stödet.</pre><pre>Såväl representanterna för Centern, för\r\nFolkpartiet liberalerna och för Moderata\r\nSamlingspartiet som för Kristdemokratiska\r\nsamhällspartiet i Malå säger att den\r\ngrundläggande uppfattning som förslaget är\r\nbaserat på är orealistisk, nämligen att\r\ngruvföretagen av egen kraft skulle vara beredda\r\natt finansiera det risktagande som all\r\nprospektering innebär. Kan det vara så att det är\r\nför att de bor nära verkligheten, för att de har\r\nkunskaperna som de skriver under ett sådant\r\nuttalande?</pre><pre>Anf. 46  KARIN FALKMER (m) replik:</pre><pre>Herr talman! Det är inte gruvföretagen som har\r\nprotesterat mot regeringens förslag!</pre><pre>För övrigt undrar jag om John Andersson har läst\r\nriksdagens revisorers enorma kritik mot NSG och\r\nprospekteringsstödet. De kom fram till att det\r\nväsentliga att satsa på är det första ledet i\r\nprospekteringskedjan. Det är detsamma som\r\nchefen för Boliden skriver i en tidningsartikel, det\r\när detsamma som de utländska företagen säger\r\nnär de tar kontakt med Sverige: Vi vill ha ett bra\r\nunderlag -- då kommer vi in och prospekterar\r\nsjälva.</pre><pre>Jag undrar också om John Andersson är\r\nmedveten om vad prospekteringsstödet har\r\ninneburit i kostnader. NSG:s insatser i\r\nprospekteringsstödet skapade 80 arbetstillfällen.\r\nOm man slår ut det stöd som har runnit ut på\r\nantalet arbetstillfällen finner man att varje sådant\r\narbetstillfälle kostade 747 000 kr. Så kan vi inte\r\nfortsätta.</pre><pre>Det vi nu gör är att företa förändringar för att få\r\nett bättre klimat -- det gör vi på det\r\nnäringspolitiska området i dess helhet med vår\r\npolitik. Dessutom gör vi denna gigantiska\r\nsatsning på Västerbottens län och Norrbottens\r\nlän, som exklusivt är inriktad på att få fram bättre\r\nunderlag, som prospekteringsföretagen kan\r\nanvända. Vi gör det möjligt för dem att få det\r\nlättillgängligt genom att skapa ett mineralkontor i\r\nMalå.</pre><pre>Anf. 47  JOHN ANDERSSON (v) replik:</pre><pre>Herr talman! Jag måste verkligen protestera när\r\nKarin Falkmer säger att man gör en gigantisk\r\nsatsning i Malå när man nu drar bort\r\nprospekteringsstödet på 40 -- 50 miljoner, lägger\r\nut 10 miljoner i stället och avskedar folk i Malå.\r\nDetta är en gigantisk satsning! Vi undanber oss\r\nsådana gigantiska satsningar till Västerbotten\r\nframdeles. Vi stoppar inte länge för sådana\r\nsatsningar.</pre><pre>Det är ju inte så att Västerbotten är en vit fläck på\r\nkartan när det gäller karteringen. Jag har sedan\r\nlänge mycket goda kontakter med dem som nu\r\nberörs så jag vet att det finns områden som är\r\nkarterade. Men jag har inte sett att några bolag\r\nhar rusat till de områdena för att lägga ut pengar\r\npå att prospektera. Nej, inte alls! -- Så var det\r\nmed den saken.</pre><pre>Karin Falkmer säger, med hänvisning till vad\r\nrevisorerna har sagt, att den statliga\r\nprospekteringsverksamheten har misslyckats.\r\nRiksdagsrevisorerna i all ära, men då det gäller att\r\nbedöma prospekteringsverksamhet och\r\ngruvnäring tror jag nog inte att de är de rätta att\r\nbedöma vad som är rätt eller fel.</pre><pre>Jag vill återigen påpeka att det verkar som om\r\nregeringen och regeringspartierna tror att man\r\nkan få fram ett visst resultat per insatt krona. Det\r\när inte på det sättet. Man går ut och letar malm,\r\noch det är inte säkert att man hittar någon malm --\r\när det då misslyckat? Nej, man har ju gjort ett\r\nförsök, och det visade sig att det inte fanns någon\r\nmalm där. Det är otroligt att regeringen kan\r\nbygga upp ett förslag på argumentationen, att\r\nman hittills inte har lyckats hitta så många\r\nfyndigheter i förhållande till insatsen i pengar.</pre><pre>Då det gäller satsningen på 100 000 kr. som\r\nFalkmer räknade upp vill jag säga att vi har ett\r\nexportvärde från gruvnäringen som, skulle jag\r\ntro, ligger på 6 à 7 miljarder kronor. I förhållande\r\ntill det är det inte stora slantar som satsas på att\r\nhitta nya fyndigheter. Tvärtom. Jag vill åter\r\npåminna om att det vid en internationell\r\njämförelse är en mycket låg summa som satsas här\r\ni landet i förhållande till produktionen.</pre><pre>Anf. 48  KARIN FALKMER (m) replik:</pre><pre>Herr talman! Det är uppenbarligen inte lätt att\r\ntillfredsställa västerbottningar! Den satsning som\r\nvi gör på att få fram geomaterial innebär 10\r\nmiljoner extra i 18 år -- det är 180 milj. kr.\r\nSatsningen skulle säkerligen ha varit större om\r\ndet över huvud taget hade varit fysiskt möjligt att\r\njobba fram det geomaterialet snabbare.</pre><pre>Vår politik är framåtsyftande. Vi gör detta för att\r\nfå fram material som kan användas av\r\nprospektörerna och som de frågar efter. Vi\r\nreparerar härigenom försyndelser av den gamla\r\nregeringen, som inte har sett till att Sverige har ett\r\nmodernt geomaterial på det här området.</pre><pre>Vi satsar nu kraftigt inom ett område som\r\nsocialdemokraterna gruvligt har försummat. Vi\r\ndrar in på ett annat område, där\r\nSocialdemokraterna och vänsterpartierna här i\r\nriksdagen bildligt talat låtit pengarna rinna ut i\r\nsanden.</pre><pre>Förste vice talmannen anmälde att John\r\nAndersson anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 49  BRUNO POROMAA (s):</pre><pre>Herr talman! Det händer mycket inom svensk\r\ngruvindustri för närvarande. Det mesta är tyvärr\r\nav negativt slag, och det senaste inslaget är\r\nregeringens förslag om en avveckling av\r\nprospekteringsverksamheten och nämnden för\r\nstatens gruvegendom; i förlängningen blir det\r\nockså en avveckling av SGAB:s Division\r\nprospektering. En kompensation med inrättande\r\nav ett mineralkontor kallas av utskottets\r\ntaleskvinna för en stor satsning för gruvindustrin.</pre><pre>Gruvbrytningen resulterar förr eller senare alltid\r\ni att malmreserverna i de bearbetade\r\nfyndigheterna tar slut och att man tvingas att\r\nstänga dessa. För att långsiktigt kunna\r\nupprätthålla en produktion är det därför\r\nnödvändigt att kontinuerligt tillföra branschen\r\nnya fyndigheter. Prospekteringsverksamheten är\r\ndärför en livsavgörande förutsättning för den\r\nsvenska gruvindustrins framtid.</pre><pre>Antalet svenska gruvor har under de senaste åren\r\ndrastiskt minskat. Orsaken till detta finns att söka\r\ni trytande malmreserver och låga metallpriser.\r\nTotalt hade vi 43 gruvor i drift 1977, medan endast\r\n24 gruvor bröts under 1990. Flera av dem som\r\nfortfarande är i drift har en mycket osäker\r\nframtid, och för några har beslut redan fattats om\r\nnedläggning. Men glädjande nog finns det också\r\nfyndigheter som har nyöppnats eller återupptagits\r\nunder de senaste åren.</pre><pre>Antalet anställda inom näringen har under 90-\r\ntalet i det närmaste halverats då i dag drygt ca\r\n6 000 människor är sysselsatta inom branschen.</pre><pre>Om inga nya fyndigheter tillförs gruvbranschen\r\nkommer inom loppet av några år endast\r\njärnmalmsgruvorna i malmfälten och Aitikgruvan\r\ni Norrbotten att vara i drift. Om några år skulle\r\nsåledes tre gruvor vara verksamma.</pre><pre>Följaktligen finns det mycket stora behov av\r\ninsatser, om den svenska gruvnäringen skall\r\növerleva, och här brådskar det. Men i stället\r\nväljer regeringen motsatt väg och föreslår att man\r\nskall lägga ned nämnden för statens gruvegendom\r\noch upphöra med den statliga prospekteringen.</pre><pre>Som den ende gruvarbetaren i riksdagen har jag\r\nall anledning att känna stor oro för näringens\r\nframtid. Jag måste erkänna att jag personligen\r\ninte ens är nöjd med mina partivänners\r\nreservation i näringsutskottet. Men jag förstår\r\nderas resonemang -- de har genom kompromisser\r\nförsökt rädda det som räddas kan.</pre><pre>Utsikterna att vinna gehör för vår motion är\r\ntämligen minimala, varför jag är nödsakad att\r\nyrka bifall till reservationen -- av två onda ting\r\nväljer man dock det minst onda.</pre><pre>Om utskottets förslag antas av riksdagen kommer\r\nförutsättningarna för SGAB:s\r\nprospekteringsverksamhet helt att försvinna, då\r\nall statlig prospektering upphör. Prospekteringen\r\nkommer att ersättas av en utökad kartering i\r\nNorr- och Västerbotten, och verksamheten\r\nkommer att läggas under SGU.</pre><pre>Utökad kartering i all ära! Men det behövs också\r\nfortsatt prospektering. Kartering och\r\nprospektering utesluter inte varandra.</pre><pre>Det svenska urberget är mycket intressant. I\r\nSverige finns Europas största järnmalmsgruva,\r\nguldgruva, koppargruva och blygruva. Det finns\r\nsåledes, enligt mitt förmenande, behov av många\r\nfler hål i den svenska backen. Sverige är faktiskt\r\ninte så perforerat som utskottsmajoriteten gör\r\ngällande.</pre><pre>Anf. 50  STEFAN ATTEFALL (kds):</pre><pre>Herr talman! Vi kan konstatera att 1980-talets\r\nprospekteringspolitik inte har varit framgångsrik.\r\nI motsats till vad John Andersson har sagt har\r\nstaten ökat sina insatser för att subventionera och\r\nstödja prospekteringsverksamhet. Samtidigt har\r\ngruvbolagen minskat sina insatser. Stora pengar\r\nhar satsats. Men det har gett få nya gruvor och få\r\nnya arbetstillfällen. Det finns också ett utbrett\r\nmissnöje med organisationen och NSG:s sätt att\r\narbeta. Vi kan också se många exempel på att\r\nkarteringen har varit bristfällig, och det har t.o.m.\r\nfunnits exempel på kartor från 1930-talet som\r\nskall fungera som underlag för gruvintressenter.\r\nDet är klart att de kartorna behöver\r\nmoderniseras.</pre><pre>Det krävs åtgärder för att stimulera gruvnäringen,\r\ndet krävs en ekonomisk politik i allmänhet som\r\ngynnar företagsamhet, och det krävs bättre villkor\r\nför näringslivet att kunna stå på egna ben och\r\nskapa resurser för att klara den egna\r\nråvaruförsörjningen. Vidare krävs det åtgärder\r\nsom underlättar och uppmuntrar företagens egna\r\nprospekteringsinsatser, genom att tillhandahålla\r\nbasinformation och underlagsmaterial -- en\r\nprospekteringens infrastruktur.</pre><pre>Jag och riksdagsledamöter från Centern,\r\nModeraterna och Folkpartiet i Västerbotten blev\r\ninte helt nöjda med näringsministerns förslag i\r\nbudgetpropositionen. Det var två problem som vi\r\nupplevde inte var helt lösta. Det ena gällde den\r\nlångsiktiga utvecklingen för gruvnäringen. Det\r\nandra gällde de akuta problemen i Malå kommun.</pre><pre>Det positiva i regeringens budgetförslag var ett\r\nförslag om en ökning av anslagen till den\r\ngeofysiska flygmätningen med 4 milj.kr. Karin\r\nFalkmer har utvecklat de frågorna. Därmed får\r\nprospekteringen, som är beroende av sådan\r\ngeoinformation, snabbare tillgång till den, och\r\nkostnaden per ytenhet kan sänkas väsentligt.</pre><pre>Utskottet går nu vidare och föreslår en ökning av\r\nanslaget till den prospekteringsinriktade\r\nkarteringen till 10 milj.kr. per år. Resurserna skall\r\nstyras till just baskarteringen i Norr- och\r\nVästerbotten. Därmed kommer underlaget för\r\ngruvföretagens egna prospekteringsinsatser att\r\nfrämjas på ett långsiktigt sätt.</pre><pre>Det andra positiva i utskottets förslag till\r\nförändring av näringsministerns förslag är att ett\r\nmineralkontor bör etableras i Malå. Därmed\r\nskapas en organisation som kan samla in,\r\nuppdatera och bearbeta information som är\r\nrelevant för prospekteringen, samt tillhandahålla\r\noch marknadsföra information för\r\ngruvintressenter -- inhemska och utländska.</pre><pre>Med mineralkontoret skapas också\r\nförutsättningar för att bibehålla kompetens på\r\nmineralområdet i Malå. Omstruktureringen av\r\nprospekteringsverksamheten drabbar därmed\r\ninte Malå lika hårt som annars skulle bli fallet.\r\nSGAB i Malå får också rimliga förutsättningar att\r\nomstruktureras.</pre><pre>Utskottet har alltså förbättrat näringsministerns\r\nförslag på ett positivt sätt. För gruvnäringens\r\nlångsiktiga framtid och för Malå som ort är detta\r\nett klart steg framåt jämfört med det förslag som\r\nförst presenterades. Vi kristdemokrater har också\r\nvarit aktiva på olika sätt för att få till stånd\r\nförbättringen.</pre><pre>Nu hänger mycket på hur näringsdepartementet\r\noch SGU hanterar de praktiska frågorna när det\r\ngäller karteringsverksamheten och\r\nuppbyggnaden av mineralkontoret. Det gäller för\r\nSGU att tillvarata den kompetens som finns i\r\nMalå. Det gäller att se till att karteringsmaterialet\r\ninte bara samlas in och analyseras i Malå utan att\r\ndet också behålls på platsen och finns tillgängligt\r\ndär. Mineralkontoret måste bli en relativt\r\nsjälvständig del av SGU -- ungefär som\r\nBergmästeriet är en egen enhet i dag inom SGU.\r\nOm mineralkontoret skulle bli någon form av B-\r\navdelning till SGU i Uppsala, riskerar riksdagens\r\nbeslut att bli förfelat.</pre><pre>Anledningen till att jag har väckt denna fråga är\r\natt SGU:s sätt att hantera just kartering för\r\nprospekteringsändamål hittills inte har varit\r\ntillfredsställande. Jag tror att jag kan göra mig till\r\ntolk för alla regeringspartiers representanter från\r\nVästerbottens län, när jag säger att vi kommer att\r\nnoggrant följa det praktiska fullföljandet av\r\nriksdagens beslut. Vi kommer alltså att bevaka att\r\nintentionerna i de beslut riksdagen skall fatta\r\nkommer att bli förverkligade.</pre><pre>Socialdemokraterna riktar kritik mot utskottets\r\nframarbetade lösning. De vill utreda vidare. De\r\nvisar i sitt yttrande en stor förkärlek för NSG som\r\norganisation, även om de numera kan tänka sig\r\nandra organisationsformer. Men för det senare\r\nvisade de inte något större intresse i höstas. Då\r\nvar NSG det bästa på jorden. Men tydligen har\r\ninsikten kommit om att den gamla strukturen var\r\nmisslyckad.</pre><pre>Problemet är att Socialdemokraterna vill fortsätta\r\ni stort sett i gamla hjulspår, som knappast\r\nlångsiktigt löser varken gruvnäringens eller Malås\r\nakuta problem. Nej, tvärtom. Det nya bolag som\r\nSocialdemokraterna vill skall sköta de statliga\r\nprospekteringsinsatserna kan tydligen ligga litet\r\nvar som helst. Malå pekas inte ut. I\r\nSocialdemokraternas reservation framgår det att\r\ndet kan bli ''till en ort i något av de områden som\r\när mest intressanta från\r\nprospekteringssynpunkt''.</pre><pre>Hur förklarar ni för malåborna, Mats Lindberg,\r\natt ni kan tänka er att placera den nya\r\norganisationen som ni förespråkar på en annan\r\nort än Malå? I era tidigare attacker mot oss i\r\nregeringspartierna har just situationen i Malå\r\nvarit ett av huvudnumren. Men ni vågar inte gå\r\nlika långt som utskottet går när det gäller att peka\r\nut orten som den nya verksamheten skall ligga på.</pre><pre>Herr talman! Med den betydande förbättringen\r\nav regeringens förslag som utskottet arbetat fram,\r\nanser jag att förslaget är godtagbart, både för\r\ngruvnäringen som sådan och för Malå kommun.\r\nDen omstrukturering som sker kommer ändå att\r\nskapa problem för malåborna, och det är\r\nbeklagligt. Men den osäkerhet som nu präglat den\r\nhär frågan sedan i höstas blir inte mindre av att,\r\nsom Socialdemokraterna föreslår, frågan utreds\r\nvidare. Följs Socialdemokraternas linje kan det\r\nsluta med att Malå inte får någonting. Nu gäller\r\ndet att se till att det praktiska fullföljandet av\r\nutskottets riktlinjer blir så bra som möjligt för\r\nMalå kommun och för gruvnäringen.</pre><pre>Jag anser dock att regeringen inte får stanna vid\r\ndagens beslut när det gäller ambitionen att främja\r\nen stark och långsiktig gruvnäring i vårt land. Som\r\nvi har pekat på i vår motion finns ytterligare\r\nuppslag som borde övervägas av regeringen.</pre><pre>Statliga insatser inom FoU-verksamhet inkl.\r\ngeokompetens vid universitet och högskolor bör\r\neffektiviseras och förstärkas. Inrättande av någon\r\nform av resultatutjämningsfond i boksluten dit\r\ngruvbolagen kan avsätta icke beskattade medel\r\ntill prospekteringsverksamhet bör också\r\növervägas. Alternativt bör arrendeavgifterna för\r\ngruvverksamhet kunna avskrivas mot uppkomna\r\nkostnader för prospektering och\r\ngruvundersökningar. Det finns en del andra idéer\r\nsom bör utredas och utvecklas ytterligare som\r\nberör olika departementsområden i regeringen.</pre><pre>Herr talman! Med dessa synpunkter yrkar jag\r\nbifall till utskottets hemställan.</pre><pre>Anf. 51  MATS LINDBERG (s) replik:</pre><pre>Herr talman! Stefan Attefalls svepande omdöme\r\nom NSG vittnar om en okunskap. NSG:s roll och\r\nverksamhet har präglats av långsiktighet. Därför\r\ngår det inte att bara säga att verksamheten har\r\nvarit olönsam. Man måste se till vilka uppgifter\r\nNSG har haft.</pre><pre>NSG är den enda organisationen som har arbetat\r\nmed industrimineral. Dagens beslut, som Stefan\r\nAttefall deltar i, innebär ett avslut på\r\nprospekteringen över industrimineral. Det är\r\ningen annan som gör sådant i Sverige. Det finns\r\nall anledning att upprätthålla en sådan\r\nprospektering i Sverige.</pre><pre>Vidare har vi Stefan Attefalls fråga om\r\nSocialdemokraternas ställningstagande till vilken\r\nort som skulle gälla. Det finns kvar en stor\r\nprospekteringsverksamhet som fortfarande anses\r\nutgöra den högsta kompetensen på området. Den\r\nkompetensen finns i Luleå och Malå. Därför\r\nkommer den verksamheten i stor utsträckning att\r\nfinnas kvar.</pre><pre>Vi tror inte att all kunskap på området finns i\r\nutskottet. Det finns all anledning att tala med\r\nbåde avnämarna och köparna i en större\r\nutsträckning än vad som kan göras i utskottet.\r\nDärför har vi inte fastställt vilken ort som\r\nverksamheten skall finnas på. Men vi har sagt att\r\nden skall vara i det område där verksamheten\r\nbedrivs, och det måste vara så nära Malå det går\r\natt komma utan att säga ordet.</pre><pre>Anf. 52  STEFAN ATTEFALL (kds) replik:</pre><pre>Herr talman! Jag skall inte säga att min kunskap\r\npå det området är fullständig på något sätt. Min\r\nauktoritet på området kanske något stärks av att\r\nmin morfar har varit kollega till Bruno Poromaa i\r\ngruvan i Kiruna.</pre><pre>Jag har emellertid försökt sätta mig in i de här\r\nfrågorna, särskilt under det gångna halvåret. Jag\r\nhar pratat med en lång rad människor. De enda\r\nsom har talat gott om NSG som\r\norganisationsform har varit socialdemokratena.\r\nNäringslivet, människorna i Malå m.fl. har sagt\r\natt den här formen inte har varit bra. Det är den\r\nkritiken jag har tagit till mig. Jag har nämligen\r\nbedömt att dessa människor kan det här minst lika\r\nbra som socialdemokraterna i riksdagen, om inte\r\nbättre.</pre><pre>Jag noterar att Mats Lindberg inte ger något klart\r\nbesked om Malå kommer att få den organisation\r\nsom socialdemokraterna vill utreda under en viss\r\ntidsperiod. Vi vet inte heller hur lång den är. Det\r\nkan sluta litet grand hur som helst. Nu skall det\r\nligga så nära Malå som möjligt. Det är i alla fall\r\nnågot starkare än förslaget i reservationen.</pre><pre>Den osäkerhet som man sprider kring Malå som\r\nkommun är större än den osäkerhet som har\r\nuppstått på grund av, tycker jag, det alltför snåla\r\nbeskedet från regeringen och näringsministern.\r\nDet ger i alla fall en klar signal inför det beslut vi\r\nskall fatta i riksdagen om att det här finns\r\nnågonting att bygga vidare på. Här skapar man\r\nförutsättningar för att utveckla något, och det\r\nkommer att skapa en situation som medför att\r\nmånga jobb kan behållas i Malå och att man kan\r\nbehålla den kompetens som finns. Det ser jag som\r\nmycket positivt.</pre><pre>Omstruktureringar och förändringar är alltid\r\nsmärtsamma oavsett om man med en\r\nsocialdemokratisk skolminister lägger ner\r\nskolöverstyrelsen eller om man med en moderat\r\nnäringsminister gör förändringar i\r\ngruvprospekteringen. Det gäller att se till att det\r\nhär blir så bra som möjligt. Jag tycker att vi har\r\nkommit en bra bit på vägen med det besked\r\nutskottet ger.</pre><pre>Anf. 53  MATS LINDBERG (s) replik:</pre><pre>Herr talman! Det som regeringen nu föreslår,\r\nStefan Attefall, gäller fem miljoner kronor. Det\r\nrör sig om några få anställda. I Malå finns i dag ett\r\nsextiotal anställda. Vi måste ha litet proportioner\r\ni det vi talar om.</pre><pre>Det är ingen gigantisk satsning, som Karin\r\nFalkmer säger. Vi skall vara medvetna om att\r\nNSG under förra året hade en insats på 30 milj.kr.\r\nVi måste hålla oss till de siffror som det är fråga\r\nom. Det är ett mycket litet kontor. Jag vill hävda\r\natt det är kosmetika, och att det är det som det\r\nhandlar om.</pre><pre>Jag vidhåller det jag sade tidigare. Det görs litet\r\ngrand för att rädda ett antal ledamöter från\r\nVästerbotten. Det är ingen stor satsning. Det är\r\nen satsning på ett litet antal anställda.</pre><pre>Anf. 54  STEFAN ATTEFALL (kds) replik:</pre><pre>Herr talman! Jag skall inte tolka Karin Falkmer,\r\nmen jag tror att ordet ''gigantisk'' mera avsåg\r\nkarteringsinsatserna än själva anslaget till\r\nkontoret.</pre><pre>Mats Lindberg, man måste se det här i sin helhet.\r\nDet handlar om pengar för själva driften av\r\nkontoret och den verksamhet som redan finns där,\r\noch det handlar om karteringssatsningarna. Som\r\njag påpekade i mitt anförande bör\r\nmineralkontoret få en viktig roll i sammanhanget.</pre><pre>Jag tror också att SGAB har stor potential att\r\nutvecklas som mera av ett traditionellt\r\nkonsultbolag gentemot gruvnäringen. Därmed\r\nkan också SGAB:s befintliga verksamhet i och för\r\nsig krympa, men den kanske inte behöver krympa\r\nså mycket som de värsta scenarierna innebär. Det\r\nfinns nämligen också möjlighet att sälja tjänster\r\noch därmed stå på egna ben. Men visst kommer\r\ndet att innebära neddragningar i Malå. Det är\r\nbekymmersamt, och det är självfallet en sak som\r\noroar mig. Samtidigt inser jag att det gamla\r\nsystemet och den gamla organisationen inte är\r\npostitiv långsiktigt. Vi kan inte bara pumpa in\r\npengar i en verksamhet som inte har fungerat. Vi\r\nmåste hitta nya vägar. Jag tycker att utskottet har\r\nkommit en bra bit på den vägen.</pre><pre>Förste vice talmannen anmälde att Mats Lindberg\r\nanhållit att till protokollet få antecknat att han\r\ninte ägde rätt till ytterligare replik.</pre><pre>Anf. 55  JOHN ANDERSSON (v) replik:</pre><pre>Herr talman! Jag tror att Stefan Attefall skall vara\r\nlitet försiktig med sina uttalanden. En herre vid\r\nnamn Thure Lindblom som representerar kds i\r\nMalå har skrivit under en skarp protest mot\r\nförslaget att slopa all statlig prospektering. Han\r\nsäger klart och tydligt att den uppfattning som\r\nförslaget är baserad på är orealistisk.\r\nHänvisningen till vad man säger i Malå tycker jag\r\nvar mycket olycklig.</pre><pre>Sedan till bristerna i prospekteringen. Det har nu\r\nhävdats från två håll. Ta då och tala om vilket\r\nresultat som skulle ha varit tillfredsställande. Ni\r\nsäger hela tiden att prospekteringen inte har varit\r\ntillfredsställande. Man har inte hittat nog många\r\nfyndigheter. Ni kan väl nämna ungefär hur många\r\nfyndigheter man skulle ha hittat med de här\r\ninsatsrna för att det skulle vara tillfredsställande.</pre><pre>Jag betvivlar inte att Attefall och de övriga\r\nledamöterna på Västerbottensbänken från\r\nregeringspartierna har försökt att påverka\r\nindustriministern. Det tror jag säkert, men jag vet\r\nhur svårt det är att påverka honom.</pre><pre>Det mineralkontor man nu får med kanske 18\r\nanställda kan väl inte vara en gigantisk satsning\r\nom man samtidigt avskedar 62 människor med\r\ngedigna kunskaper och erfarenheter av att leta\r\nmalm. De skickar man i väg. Vad är det för en\r\nsatsning? Kan det vara ett resultat att yvas över?</pre><pre>Stefan Attefall sade att kontoret i Malå inte skall\r\nbli något B-kontor. Chefen för SGU i Uppsala har\r\nredan uttalat sig i tidningen och sagt att SGU skall\r\nanställa tio geologer för pengarna. Har Attefall\r\noch de övriga ledamöterna på\r\nVästerbottensbänken i det borgerliga blocket\r\nförsäkrat sig om att de tio som Carlsson säger att\r\nhan skall anställa verkligen anställs i Malå, eller\r\nkommer de att anställas i Uppsala?</pre><pre>Vi vet hur det gick med chefstjänsten i\r\nborrkärnearkivet. Efter många år uppmanade\r\nWesterberg SGU att begära att tjänsten inte\r\nskulle behöva placeras i Malå. Det blev resultatet.\r\nDet kanske går på samma sätt med lokalkontoret.</pre><pre>Anf. 56  STEFAN ATTEFALL (kds) replik:</pre><pre>Herr talman! Min partikamrat Thure Lindblom i\r\nMalå reagerade när de första beskeden kom. Han\r\nhar inte reagerat på det förslag som utskottet har\r\nkommit med nu. Man reagerar självfallet som\r\nlokalpolitiker och kräver förändringar. Jag har\r\nnaturligtvis varit i kontakt med både honom och\r\nandra.</pre><pre>Att vi har skrivit en motion och agerat i frågan\r\nberor bl.a. på att jag delar en del av reaktionen.\r\nDet gäller att försöka hitta lösningar i ett\r\nframtidsperspektiv. Man kan inte bara fortsätta i\r\ngamla hjulspår för att just nu rädda ett antal\r\narbetstillfällen på en viss plats. Det gäller att hitta\r\nlångsiktiga lösningar som är hållbara. Det är detta\r\nsom har varit strävan från oss som har motionerat\r\nmen också från utskottets sida, som jag har\r\nupplevt det. Det är det som är intressant i\r\nsammanhanget.</pre><pre>Det skall bli mycket intressant att följa SGU:s sätt\r\natt hantera den här frågan. Det finns klara\r\ndirektiv i utskottets skrivning. Men som i all\r\nannan verksamhet handlar det om hur man\r\npraktiskt genomför saker, vilken typ av\r\nmänniskor man anställer och hur man organiserar\r\nverksamheten. Det är mycket viktigt att se till att\r\nMalå får del av kompetensen, så att det inte blir\r\nnågon halvmesyr. Jag vill höja ett varningens\r\nfinger, och jag kommer att ha ett öga på\r\nutvecklingen.</pre><pre>Frågan om chefen för borrkärnearkivet är ett bra\r\nexempel på den kritik som skall riktas mot den\r\nförra regeringen. Det var den som borde ha\r\nåtgärdat den biten. Det är en diskussion som har\r\nförts under flera års tid. De nuvarande\r\nregeringspartiernas företrädare i Västerbotten\r\nhar försökt få chefen till Malå, men de har inte\r\nfått något stöd av den socialdemokratiska\r\nregeringen.</pre><pre>Problemet är att de här frågorna har skötts så\r\ndåligt. Eftersom man inte har vidtagit nödvändiga\r\nåtgärder tidigare, hamnar vi i den här situationen\r\njust nu när vi har en bekymmersam\r\nlågkonjunktur. Det är så på alla områden i\r\nsamhällslivet. De nödvändiga förändringar som vi\r\ntvingas göra nu sker i en lågkonjunktur. De skulle\r\nha skett i en högkonjunktur, då man lätt skulle ha\r\nkunnat skapa nya arbetstillfällen för de\r\nmänniskor som måste flytta på sig. Det är det\r\ndilemmat vi befinner oss i när det gäller\r\nmineralprospekteringsfrågorna, NSG:s\r\nverksamhet i SGAB i Malå osv. Det är den bistra\r\nverklighet vi lever i.</pre><pre>Om dessa problem bör man snarare ta en\r\ndiskussion med socialdemokraterna än med mig.</pre><pre>Anf. 57  JOHN ANDERSSON (v):</pre><pre>Herr talman! Kan man nu när Stefan Attefall har\r\nsin sista replik kvar få en riktig redogörelse över\r\nhur ett tillfredsställande resultat skulle ha sett ut\r\nnär det gäller den statliga\r\nprospekteringsverksamheten? Jag har frågat flera\r\ngånger, men det är omöjligt att få ett svar. Om\r\nman kan konstatera att verksamheten har varit\r\notillfredsställande måste man också kunna svara\r\npå hur den skall se ut för att vara\r\ntillfredsställande, om man nu vet precis hur det\r\nhär skall ordnas upp i framtiden. Det är ju det ni\r\npåstår er veta.</pre><pre>Självfalllet är jag för långsiktiga lösningar. Jag\r\nkan också hålla med om att man behöver\r\nförändra. Jag har själv skrivit motioner tidigare\r\nhär i riksdagen om att man skall förändra just den\r\nhär verksamheten och få en aktör på fältet. Den\r\naktören skall självfallet finnas i\r\nverksamhetsområdet. Men det är ju inte det man\r\nfår, om man som plåster på såren kanske får ett B-\r\nkontor.</pre><pre>Man kan få 18 anställda på lokalkontoret i Malå\r\nsamtidigt som man skickar i väg 60 personer som\r\nhar den samlade kunskapen och erfarenheten\r\nefter många års arbete med att hitta nya\r\nmineraler. Det är otroligt att man kan säga att det\r\nrör sig om gigantiska satsningar och att man\r\ndärmed finner långsiktiga lösningar.</pre><pre>Jag tycker att Stefan Attefall i slutomgången, så\r\natt hela kammaren får veta, skall svara på hur ett\r\ntillfredsställande resultat skulle ha sett ut. Nu har\r\nman tydligen hängt upp hela förslaget på att\r\nresultatet inte har varit tillfredsställande. Då\r\nmåste man självfallet kunna säga hur det skulle ha\r\nvarit för att vara tillfredsställande. Jag utgår från\r\natt verksamheten i så fall skulle ha fått fortsätta.</pre><pre>Anf. 58  STEFAN ATTEFALL (kds) replik:</pre><pre>Herr talman! Jag kan självfallet inte ge exakta\r\nbesked om hur ett tillfredsställande resultat av\r\nolika insatta pengar och olika verksamheter ser\r\nut. Jag konstaterar bara att mellan 1975 och 1987\r\nhar vi satsat 1,3 miljarder i\r\nprospekteringsverksamhet. Mellan 1983 och 1990\r\nhar vi satsat 816 milj.kr., vilket i dags dato har\r\nresulterat i 80 gruvjobb.</pre><pre>Med de intryck jag har fått efter att ha talat med\r\nolika intressenter, näringen och de som arbetar\r\nmed detta och efter att ha hört kritiken mot hur\r\ndet har fungerat, kan jag inte dra någon annan\r\nslutsats än att det här inte har varit en\r\ntillfredsställande lösning. Jag tar inte på mig\r\nstörre uppgifter än att jag konstaterar att jag inte\r\nupplever att det har varit en tillfredsställande\r\nlösning. Om John Andersson tycker att det här är\r\nrätt utdelning på insatta pengar, förstår jag hans\r\nargumentation här i kammaren. Jag har en något\r\nannan uppfattning.</pre><pre>Problemet för John Andersson är att han i\r\nslutomröstningen har att välja mellan två förslag\r\nför Malås del. Det gäller att vi skall satsa på ett\r\nmineralkontor. Det innebär att vi kan behålla en\r\ndel av kompetensen på orten. SGAB kan få en\r\nchans att omstruktureras och bli mer av ett\r\nsäljande konsultbolag gentemot de\r\nprivatintressenter som vill utnyttja deras tjänster.\r\nDet skapas då en del arbetstillfällen i Malå.\r\nAlternativet är att fördröja osäkerheten i Malå\r\ngenom att utreda vidare enligt socialdemokratisk\r\nmodell. Då vet man inte ens om det blir något\r\nkvar i Malå i framtiden när socialdemokraterna\r\nhar utrett färdigt och olika orter har slagits om var\r\nden nya organisationen skall finnas enligt den\r\nsocialdemokratiska modellen. Det tycker jag är\r\nen sämre lösning. Därför kommer jag att\r\ntillstyrka utskottets förslag.</pre><pre>Förste vice talmannen anmälde att John\r\nAndersson anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 59  BENGT-OLA RYTTAR (s):</pre><pre>Herr talman! Jag vill börja med att yrka bifall till\r\nreservation 1, även om den inte fullt ut lever upp\r\ntill mina motionskrav.</pre><pre>När det gäller gruvverksamhet har vi, så länge\r\nmänniskor har funnits i det som i dag är Sverige,\r\nhämtat resurser ur marken. Det började med\r\nsten, och det fortsatte med mineral. Nu är det risk\r\nför att den epoken är slut i Bergslagen.\r\nGrängesbergsgruvan, som ingen vet hur länge den\r\nhar använts, står stilla i dag. Gruvan i Falun, som\r\nockså har en oerhört lång historia, skall det inte\r\nbrytas mera i.</pre><pre>Det här är en illustration av hur pass långsiktig\r\ngruvhantering kan vara. I Bergslagen finns det i\r\ndag oräkneliga nedlagda gruvor men få i drift.\r\nDärför måste man självfallet satsa på att skapa\r\nförutsättningar för ny gruvdrift, och då måste man\r\nkunna leta reda på malmen. Baskartering är bra,\r\noch det behövs insatser på det området. Det har\r\ngjorts för litet i Sverige på den kanten. Det här är\r\nåtgärder på lång sikt, och medan man väntar på\r\nresultatet av dem riskerar gruvnäringen att helt\r\noch hållet dö ut i Bergslagen. Då försvinner\r\nkunnandet och en kultur.</pre><pre>I svensk näringspolitik är huvudbudskapet till\r\nmarknaden i dag: Ta för er! Svenska folket\r\nbjuder! Men i det här ärendet tror jag inte att\r\nmarknaden kommer att ha någon nytta av den\r\nsignalen, eftersom förutsättningarna för\r\ngruvnäringen försämras så radikalt genom det\r\nregeringsförslag och det utskottsbetänkande som\r\nvi nu behandlar.</pre><pre>Anf. 60  BENGT DALSTRÖM (nyd):</pre><pre>Herr talman! Ärade ledamöter! Jag tillhör också\r\ndem som har min förankring i gruvnäringen, i min\r\nfarmor Kata Dalström, som klättrade i\r\nBergslagens gruvor i slutet av 1800-talet och\r\nbörjan av 1900-talet. Hon skulle kanske med\r\nintresse ha tagit del också av den här debatten.</pre><pre>Som representant för Ny demokrati i\r\nnäringsutskottet har jag anslutit mig till utskottets\r\nmajoritet, efter rätt djupa diskussioner, som jag\r\nupplever det.</pre><pre>Efter att ha lyssnat på debatten här, exempelvis\r\npå John Andersson, känner jag mig förvånad över\r\natt man inte ser sambanden i stort, att det tidigare\r\ninte har funnits förutsättningar i landet för att\r\nbryta och för att intressera nya gruvföretag att\r\nkomma till oss. Vi har haft ett relativt sett dåligt\r\nunderlag, och det måste förbättras. Framför allt\r\nhar vi inte haft några incitament till lönsamhet, så\r\nlänge som kronoandelssystemet suger upp 50 %\r\nav den vinst som ett gruvföretag skall arbeta med.\r\nDet skapar knappast någon motivation för\r\nindustrin.</pre><pre>Nu är dessa hinder undanröjda, och vi får en\r\nbättre, uppdaterad kartering samt en möjlighet\r\ntill bättre lönsamhet. Vi skapar alltså nya\r\nförutsättningar, eftersom de gamla\r\nförutsättningarna inte har gett oss någon lönsam\r\ngruvindustri, som vi har hört i många inlägg i dag.\r\nLösningen med ett mineralkontor, troligen i\r\nMalå, ser vi som en naturlig lösning, där det finns\r\nklart angivna regler för att resurserna skall\r\ndisponeras för kartering, för att ge underlag för\r\nindustrin, framför allt utländsk industri, att bli\r\nintresserad av prospektering, som man själv\r\ndriver i egen regi till egna kostnader. Det ser vi\r\nsom väsentligt.</pre><pre>Vi har framför allt biträtt utskottets betänkande\r\nmot den bakgrunden att vi utgår från att\r\nmineralkontorets verksamhet skall baseras på och\r\nbyggas upp på den kompetens som finns där uppe,\r\noch därefter skall man arbeta vidare. Vi kommer\r\nverkligen att se till att man utnyttjar den\r\nkompetensen. Framför allt blir det sedan en fråga\r\nom att marknadsföra resultatet av\r\nmineralkontorets verksamhet, vilket vi har\r\nangivit i ett särskilt yttrande. Vi vill lägga 1\r\nmilj.kr. på marknadsföringen av den nya\r\ninriktningen och det nya material som man får i\r\nhänderna när det gäller svensk gruvindustri.</pre><pre>Anf. 61  JOHN ANDERSSON (v):</pre><pre>Herr talman! Jag skall inte förlänga debatten,\r\nmen jag vill ändå säga till Bengt Dalström, att\r\nmedan gräset växer dör kon. Jag tror att han är så\r\npass gammal att han vet det.</pre><pre>Ni i Ny demokrati utgår från att saker och ting\r\nkommer att ske så som ni tänker. Jag skulle vilja\r\nvarna för sådana fromma förhoppningar.</pre><pre>Överläggningen var härmed avslutad.</pre><pre></pre><pre>Beslut</pre><pre>Företogs till avgörande näringsutskottets\r\nbetänkanden 1991/92:NU17 och NU18.</pre><pre>Näringsutskottets betänkande NU17</pre><pre>Mom. 1 (privatiseringen av statligt ägda företag,\r\nm.m.)</pre><pre>Utskottes hemställan bifölls med 176 röster mot 138\r\nför reservation 1 av Anita Gradin m.fl.</pre><pre>Mom. 2 (förvaltningsbolag för de statligt ägda\r\nföretagen)</pre><pre>Utskottets hemställan bifölls med 177 röster mot\r\n137 för reservation 2 av Anita Gradin m.fl.</pre><pre>Mom. 4 (konkurrenssituationen för den svenska\r\nvarvsindustrin)</pre><pre>Utskottets hemställan bifölls med 176 röster mot\r\n136 för reservation 3 av Anita Gradin m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU18</pre><pre>Mom. 1 (riktlinjer för den statliga prospekteringen\r\noch avveckling av nämnden för statens\r\ngruvegendom)</pre><pre>Utskottets hemställan bifölls med 176 röster mot\r\n137 för reservation 1 av Anita Gradin m.fl. 1\r\nledamot avstod från att rösta.</pre><pre>Mom. 3 (stöd till prospektering m.m.)</pre><pre>Utskottets hemställan bifölls med 294 röster mot 20\r\nför meningsyttringen av Rolf L Nilson i\r\nmotsvarande del. 1 ledamot avstod från att rösta.</pre><pre>Mom. 8 (mineraljakt)</pre><pre>Utskottets hemställan bifölls med 177 röster mot\r\n138 för reservation 4 av Anita Gradin m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, konstitutionsutskottets\r\nbetänkande KU28, justitieutskottets betänkanden\r\nJuU7, JuU13, JuU14, JuU15 och JuU16 samt\r\nlagutskottets betänkanden LU20, LU21, LU22 och\r\nLU23, beslöt kammaren på förslag av förste vice\r\ntalmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>5 §  Kungl. hov- och slottsstaterna</pre><pre>Föredrogs</pre><pre>konstitutionsutskottets betänkande</pre><pre>1991/92:KU28 Kungl. hov- och slottsstaterna\r\n(prop.1991/92:100 delvis).</pre><pre>Anf. 62  JOHAN LÖNNROTH (v):</pre><pre>Herr talman! Jag tror att det var tre år sedan vi\r\nsenast hade en debatt om den kungliga hovstaten,\r\nnärmare bestämt den 8 mars 1989. Catarina\r\nRönnung försvarade då den dåvarande regeringens\r\nförslag om att öka anslaget med 11 %. Som\r\nargument använde hon bl.a att de lågavlönade som\r\narbetar på slotten måste få ordentliga\r\nlönehöjningar. Det kan man ju tycka också nu.\r\nMen enligt det föreliggande förslaget skall anslaget\r\nhöjas med ytterligare ca 27 %, jämfört med\r\nbudgetåret 1990/91. Med all nödvändig underdånig\r\nrespekt undrar jag om det möjligen inte är så, att\r\nockså kungahuset måste följa Rehnbergavtalet.</pre><pre>Ett extra anslag under innevarande budgetår\r\nmotiverades med ett ökat antal statsbesök. Varför\r\nligger man då kvar på den högre nivån också nu?\r\nJag undrar om man möjligen kan få en förklaring.</pre><pre>Hur är det för övrigt med den kungliga\r\nproduktiviteten och kostnadskontrollen? Kommer\r\nt.ex. hovleveranserna att behöva följa den\r\nplanerade skärpta upphandlingsförordningen?\r\nSåvitt jag kan förstå av EES-avtalet betyder det att\r\ndet här med kungl. hovleverantör blir någonting\r\nsynnerligen tveksamt. Kungen är ju en statlig\r\ninrättning, och statliga monopol gillar man inte\r\nvare sig i EG eller i EES-avtalet, sägs det.</pre><pre>Också de kungliga slotten får ett mycket stort\r\npåslag. Vi anser att det är väldigt viktigt att slå vakt\r\nom vårt gemensamma kulturarv, även i form av de\r\nkungliga slotten. Men som den nuvarande\r\nregeringens företrädare ofta och gärna brukar\r\nframhålla i alla möjliga sammanhang kunde det\r\nkanske vara bra med en viss konkurrens även på det\r\nhär området.</pre><pre>Vårt förslag innebär att pengarna lämnas över till\r\nkulturmiljövården, och att man där får prioritera\r\nmellan olika angelägna projekt och därefter lämna\r\nut arbetsuppgifterna till den som mest effektivt kan\r\nutföra den nödvändiga vården av de kungliga\r\nslotten.</pre><pre>Med det anförda vill jag yrka bifall till min\r\nmeningsyttring, som finns fogad till\r\nkonstitutionsutskottets betänkande.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>6 §  Sexuella övergrepp mot barn, m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU7 Sexuella övergrepp mot barn, m.m.\r\n(prop. 1991/92:35).</pre><pre>Anf. 63  GÖRAN MAGNUSSON (s):</pre><pre>Herr talman! Riksdagen föreläggs nu ett förslag\r\nsom av lagrådet har betecknats ''närmast som\r\nonödigt''. Lagrådet ifrågasätter också behovet och\r\nlämpligheten av att i den nu aktuella lagtexten\r\nsärskilt ange att offrets låga ålder skall utgöra en\r\nförsvårande omständighet. Det är alltså\r\njustitieutskottets betänkande i anledning av en\r\nproposition om sexuella övergrepp mot barn, som\r\nnu är föremål för kammarens behandling.</pre><pre>Innan jag vidare utvecklar de reservationer som\r\nSocialdemokraterna har avgett, vill jag säga att det\r\ninte råder någon oenighet om det självklara i att det\r\nallmänna måste skydda barn och ungdomar mot\r\nsexuella övergrepp, såväl när gärningsmannen har\r\nanvänt våld eller tvång av något slag som i andra\r\nfall. Det goda syftet med regeringens förslag skall\r\ninte ifrågasättas, men de metoder som regeringen\r\noch utskottsmajoriteten anvisar leder inte till att\r\nbarnen får ett bättre skydd.</pre><pre>Offrets låga ålder skall enligt de allmänna reglerna\r\ni brottsbalken om straffmätning och påföljdsval\r\nbeaktas. Det är mot den bakgrunden som lagrådet\r\nanser att en ändring av 1 och 4 §§ i kapitlet om\r\nsexualbrott är onödig. Frågan inställer sig också\r\nvarför inte ändringen även skall omfatta de två\r\nmellanliggande paragraferna om sexuellt tvång\r\nresp. sexuellt utnyttjande. Varför behövs det inte\r\nnågon lagändring på dessa punkter?</pre><pre>Också Hovrätten över Skåne och Blekinge har\r\nuttalat sig emot att man skall införa begreppet låg\r\nålder som en försvårande omständighet vid sexuellt\r\nutnyttjande av underårig. Hovrätten säger att ''det\r\nfinns inget behov av det föreslagna tillägget och att\r\ndet närmast framstår som egenartat att i en\r\nbestämmelse som avser skydd för underåriga\r\nsärskilt nämna offrets låga ålder''.</pre><pre>Det finns också några motioner i vilka man vänder\r\nsig emot regeringens förslag på den här punkten,\r\ndvs. ''låg ålder'' som rekvisit. Christina Linderholm\r\noch Karin Israelsson, Centern, samt Gullan\r\nLindblad och Barbro Westerholm, Moderata\r\nsamlingspartiet resp. Folkpartiet liberalerna har på\r\ngoda grunder motionerat mot regeringens förslag.\r\nDe stöder sig helt på det resonemang som lagrådet\r\nför om det onödiga i att genomföra den här\r\nlagändringen.</pre><pre>Det finns också hos majoriteten i utskottet en stor\r\ntveksamhet till regeringens förslag och utskottets\r\neget betänkande, bl.a. när det gäller begreppet låg\r\nålder i 1 och 4 §§.</pre><pre>Man är så osäker, från majoritetens sida, att man\r\nanser det som angeläget att effekterna av ändringen\r\nav lagstiftningen noga måste följas. Man anser att\r\nlämpliga lagstiftningsåtgärder måste övervägas om\r\nlagstiftningen leder till svårigheter i den praktiska\r\ntillämpningen eller till andra olägenheter.</pre><pre>Varför skall en lagstiftning genomföras om man\r\nmåste skapa sådana reservutgångar som\r\nmajoriteten nu talar om? De farhågor som\r\nmajoriteten uttalar är precis det resonemang som\r\nbl.a. lagrådet har fört kring det onödiga i att göra\r\nden här förändringen av de aktuella paragraferna.</pre><pre>Jag yrkar därmed bifall till reservation 1 i\r\nbetänkandet.</pre><pre>När det gäller reservation 2, skulle ett bifall direkt\r\ninnebära en beställning hos regeringen av en\r\nstraffskärpning för brottet sexuellt utnyttjande.\r\nStraffmaximum för sexuellt utnyttjande skulle\r\nalltså nå samma nivå som för våldtäkt.</pre><pre>En enig riksdag har tidigare uttalat sig för att en\r\növersyn borde ske. Det är flera år sedan riksdagen\r\nenhälligt uttalade sig för att man borde ha samma\r\nstraffmaximum för sexuellt utnyttjande som för\r\nvåldtäkt. Det är därför närmast obegripligt att man\r\ninte nu tog chansen att korrigera lagstiftningen på\r\nden här punkten i propositionen i den riktning som\r\ndet folkvalda parlamentet har uttalat sig för.</pre><pre>Utskottsmajoriteten har i det här betänkandet\r\negentligen samma uppfattning, nämligen att man\r\nborde höja straffmaximum. Det framgår av texten\r\npå s. 13 i betänkandet, där man -- trots att man\r\ntillstyrker propositionen utan höjning av\r\nstraffmaximum -- skriver så nära ett avstyrkande av\r\nförslaget som man rimligen kan komma, utan att\r\nman därför avstyrker förslaget. I och med det\r\nöppnas ytterligare en reservutgång.</pre><pre>Den i riksdagen som nu i omröstningen vill\r\nmedverka till att riksdagen klart skall uppmana\r\nregeringen att återkomma med förslag om höjt\r\nstraffmaximum för sexuellt utnyttjande bör nu ta\r\nchansen och rösta för reservation 2.</pre><pre>Jag utgår i varje fall från att folkpartisten Olle\r\nSchmidt, som har motionerat i samma riktning,\r\nkommer att stödja den socialdemokratiska\r\nreservationen.</pre><pre>I anslutning till propositionen har det också väckts\r\nett antal motioner angående preskriptionstider när\r\ndet gäller sexualbrott. Ganska många ledamöter\r\nhar motionerat om väsentliga förlängningar av\r\npreskriptionstiderna. Jag tycker att det intressant\r\natt notera hur man motionerar och hur man röstar.\r\nOch jag konstaterar att från Ny demokratis sida har\r\nKarl Gustaf Sjödin, Anne Sörensen, Peter Kling,\r\nHarriet Colliander, John Bouvin, Ian Wachtmeister\r\noch Christer Windén motionerat om väsentliga\r\nförlängningar av preskriptionstiderna. Sten\r\nSöderberg är också med på motionerna. För\r\nCentern har Ingbritt Irhammar och Karin Starrin\r\nmotionerat i samma riktning och för\r\nKristdemokraterna Margareta Wiklund.</pre><pre>Det som är intressant i majoritetsförslaget är att\r\nman -- eftersom brottet sexuellt utnyttjande i\r\nriksdagens intresse gradindelas utan att man höjer\r\nstraffsatserna -- får ett straffmaximum på två år i\r\nstället för fyra år för sexuellt utnyttjande, och fyra\r\når när brottet är grovt.</pre><pre>Den här maximeringen till två år innebär också att\r\npreskriptionstiden för detta brott sänks. Det\r\nframstår som något egenartat att motionärer som\r\nklart har uttalat sig för väldiga förlängningar av\r\npreskriptionstiderna nu riskerar att rösta på ett\r\nsådant sätt att man medverkar till en förkortning av\r\npreskriptionstiderna för sexualbrott.</pre><pre>Denna insikt borde leda till ett stödjande av\r\nreservationen 2 för att undvika en sänkning av\r\npreskriptionstiden för det aktuella brottet från fem\r\når till två år. Jag uppmanar motionärer och andra\r\nsom är intresserade av förlängda preskriptionstider\r\natt stödja reservation 2, till vilken jag yrkar bifall.</pre><pre>Jag avslutar mitt anförande med att ställa några\r\nfrågor till majoritetsföreträdaren:</pre><pre>Varför är det så viktigt att genomföra onödiga\r\nlagändringar som kan leda till svårigheter i\r\ndömandet? Ändringarna är dessutom\r\ninkonsekventa. Varför är det så viktigt att negligera\r\nriksdagens tidigare uttalande om att\r\nstraffmaximum för sexuellt utnyttjande bör vara\r\ndetsamma som för våldtäkt? Varför är det så viktigt\r\natt lagstifta på ett sådant sätt att preskriptionstiden\r\nkortas från fem till två år för sexuellt utnyttjande?\r\nOch den sista frågan vilken måste intressera\r\nModeraterna alldeles särskilt: Varför bryr sig\r\nutskottsmajoriteten inte om lagrådets uppfattning i\r\nden här frågan? Lagrådet säger ju att denna\r\nlagstiftning är onödig.</pre><pre>Anf. 64  BIRGIT HENRIKSSON (m):</pre><pre>Herr talman! Det är justitieutskottets betänkande\r\nnr 7, som behandlar bl.a. sexuella övergrepp mot\r\nbarn, som vi nu har börjat diskutera.</pre><pre>De ändringar som regeringen har föreslagit, och\r\nsom utskottet tillstyrker, syftar bl.a. till att stärka\r\nskyddet för barn och ungdomar mot att bli\r\nutnyttjade i sexuella sammanhang. De syftar också\r\ntill att i strafflagstiftningen ytterligare markera\r\nallvaret i sexuella övergrepp.</pre><pre>Bestämmelserna om sexualbrott finns i 6 kap.\r\nbrottsbalken och fick sin nuvarande utformning år\r\n1984. I januari år 1989 upprättades en PM i\r\ndepartementet, som utmynnade i vissa förslag till\r\nlagändringar efter bl.a. uttalanden här i riksdagen\r\noch efter ett antal motioner.</pre><pre>Dels gällde det gränsdragning mellan våldtäkt och\r\nsexuellt utnyttjande. Dels gällde det skillnaden i\r\nstraffskalan mellan sexuellt umgänge med barn och\r\nsexuellt umgänge med syskon. Det lämnades också\r\nvissa andra förslag, som bl.a. syftar till att markera\r\ndet allvar med vilket sexuellt övergrepp mot barn\r\nmåste ses.</pre><pre>Propositionen, som ligger till grund för\r\nbetänkandet, bygger på\r\ndepartementspromemorian och\r\nremissbehandingen av densamma. Förslagen syftar\r\nalltså, som jag nyss nämnde, bl.a. till att stärka\r\nskyddet för barn och ungdomar mot att bli\r\nutnyttjade i sexuella sammanhang och till att även i\r\nstrafflagstiftningen ytterligare markera allvaret i\r\nsexuella övergrepp mot barn.</pre><pre>Offrets låga ålder förs nu in som en omständighet,\r\nsom skall beaktas särskilt vid bedömandet av om ett\r\nsådant brott är grovt. En sådan omständighet\r\nföreslås även vid betraktande av våldtäkt vara om\r\nden som begått gärningen visat särskild\r\nhänsynslöshet.</pre><pre>Herr talman! Enligt gällande bestämmelse skall\r\nman, vid bedömandet av om en våldtäkt varit grov,\r\nsärskilt beakta om våldet varit livsfarligt eller om\r\nden som har begått gärningen har tillfogat offret\r\nallvarlig skada eller allvarlig sjukdom eller annars\r\nvisat särskild råhet.</pre><pre>Som grovt brott skall även sexuellt utnyttjande av\r\nunderårig räknas, om den som har begått brottet\r\nhar handlat särskilt hänsynslöst.\r\nRegeringsförslaget, som utskottet tillstyrker i\r\nbetänkandet, tillför offrets låga ålder som en\r\nomständighet som kan kvalificera gärningen som\r\ngrov.</pre><pre>Göran Magnusson stöder sig i sitt anförande helt på\r\natt lagrådet har haft vissa invändningar. Man\r\npåpekar bl.a. att det finns två åldersgränser i\r\nbrottsbalken, nämligen 18 år och 15 år, i nuvarande\r\n6 §. Lagrådet anför att det kan skapa osäkerhet om\r\ntill vilken i kapitlet angiven åldersgräns offrets låga\r\nålder skall relateras. I utskottet har vi diskuterat\r\ndetta och haft viss förståelse för vad lagrådet har\r\nanfört. Men precis som justitieministern anser vi\r\ninte att den farhågan väger så tungt att den skulle\r\nutesluta den mycket viktiga markeringen låg ålder.\r\nVi utgår ifrån och anser att domare och\r\nnämndemän i varje enskilt fall på ett riktigt sätt kan\r\ntolka vad uttrycket låg ålder betyder.</pre><pre>Mörkertalet när det gäller övergrepp mot barn och\r\nungdomar är mycket betydande. Trots att antalet\r\nanmälda fall har ökat högst betydligt visar många\r\nundersökningar och väldigt många rapporter att det\r\när fråga om ett skrämmande mörkertal. Vi vet\r\nockså att ett barn som blivit utnyttjat sexuellt oftast\r\nkänner sig medansvarigt och att problemen växer\r\noch blir ännu större och svårare, om barnet sedan\r\ninte heller blir trott eller om man inte kan ingripa,\r\nt.ex. beroende på att brottet har blivit preskriberat.\r\nDärför kommer vi att begära en översyn av\r\npreskriptionstiderna, vilket jag skall återkomma\r\ntill.</pre><pre>Många barn och ungdomar far illa, och det är vår\r\nskyldighet att göra allt vad vi kan för att värna,\r\nskydda och hjälpa dessa utsatta ungdomar. Det är\r\näven mot den bakgrunden ytterst viktigt att\r\nmarkera hur allvarligt utskottet ser på sexualbrott\r\noch på sexuella övergrepp mot barn och ungdomar.</pre><pre>Herr talman! Jag yrkar därför bifall till hemställan\r\ni betänkandet och avslag på reservation 1 under\r\nmom. 1 i hemställan.</pre><pre>När det gäller reservation 2 om sexuellt utnyttjande\r\nunder mom. 2 i hemställan, yrkar jag även här bifall\r\ntill utskottets skrivning och avslag på\r\nreservationen, och jag gör det av bl.a. följande\r\nskäl.</pre><pre>I nuvarande paragraf om sexuellt utnyttjande\r\nföreskrivs straffansvar för den som förmår någon\r\ntill sexuellt umgänge genom att otillbörligt utnyttja\r\natt personen i fråga är psykiskt sjuk eller psykiskt\r\nutvecklingsstörd. Högsta domstolen har fastslagit\r\natt uttrycket ''förmår'' kräver att gärningsmannen\r\nvarit aktiv fysiskt eller psykiskt för att det sexuella\r\numgänget skall bli av. Regeringsförslaget innebär\r\natt straffansvar föreskrivs för den som har sexuellt\r\numgänge med person genom att utnyttja att denna\r\nlider av psykisk störning. Detsamma föreslås gälla\r\nom offret befinner sig i vanmakt eller i annat\r\nhjälplöst tillstånd.</pre><pre>Det sistnämnda, herr talman, är inte den minst\r\nviktiga förändringen. Vi har alla kunnat läsa om\r\neller hört talas om hur unga flickor, som har varit\r\nför berusade för att freda sig, har blivit sexuellt\r\nutnyttjade, ibland av flera män och ibland med\r\nkroppslig skada som följd, där de unga flickornas\r\nliv faktiskt har varit i fara.</pre><pre>Jag vill slutligen, herr talman, ta upp frågan om\r\npreskriptionstiderna för sexualbrott som riktar sig\r\nmot barn. Göran Magnusson påpekade i sitt\r\ninledningsanförande att preskriptionstiderna kan\r\nkomma att förkortas. Detta anser inte heller\r\nutskottet vara en riktig väg.</pre><pre>Vi vet ju att barn många gånger har mycket svårt\r\natt föra sin talan. Vi vet att det ofta dröjer ända upp\r\ni tonåren eller rent av ännu längre innan ett barn\r\nsom har varit utsatt för sexuellt övervåld kan\r\nberätta om sin vånda. Det onda visar sig som regel\r\npå ett helt annat sätt. Det kan vara genom skolk,\r\ndåligt uppförande, oro, depression eller liknande.\r\nSmå barn kan ha djupa depressioner.</pre><pre>Denna vetskap har utmynnat i att utskottet har bett\r\nom en särreglering i vissa fall. Vi har noterat\r\neffekterna i preskriptionshänseende i ändringen av\r\n6 kap. 2 och 3 §§. Därför efterlyser vi en översyn\r\nav gällande regler såvitt rör 6 kap. brottsbalken om\r\nsexualbrotten när det gäller\r\npreskriptionsbestämmelserna.</pre><pre>Man kan naturligtvis pröva olika vägar, men\r\növersynen bör ha syftet att de nuvarande\r\nåtalspreskriptionstiderna förlängs. Och översynen\r\nkan naturligtvis även omfatta annan brottslighet\r\nom det av systematiska skäl bedöms lämpligt.</pre><pre>Jag yrkar alltså bifall till hemställan i betänkandet\r\ni dess helhet och avslag på samtliga motioner och\r\nreservationer.</pre><pre>Jag skall mycket kortfattat även besvara de frågor\r\nsom Göran Magnusson ställde.</pre><pre>Jag anser inte att denna förändring är onödig. Jag\r\nanser att det är en mycket tydlig markering och\r\nviljeinriktning att föra in barns låga ålder som ett\r\nsärskilt allvarligt kriterium att ta hänsyn till vid\r\ndomsförhandling.</pre><pre>Preskriptionstiderna har jag redan berört. Vi\r\nförväntar oss en snar behandling, och vi förväntar\r\noss en total översyn, därför att det mycket väl kan\r\nvara på det sättet att alla preskriptionstider när det\r\ngäller sexuella övergrepp mot små barn behöver\r\nförlängas ytterligare just med anledning av att detta\r\ndyker upp så sent i livet och att det som regel är\r\nförst i tonåren som de allvarliga problemen börjar\r\nrullas upp. Och det är förödande för många\r\nungdomar att först bli förrådda och utsatta för\r\nsexuella övergrepp i ungdomen och sedan kanske\r\ninte bli trodda eller råka ut för att ingen kan göra\r\nnågot åt det som har hänt därför att tiden har gått\r\nut.</pre><pre>Anf. 65  GÖRAN MAGNUSSON (s) replik:</pre><pre>Herr talman! Jag vill först beträffande frågan om att\r\nsamhället måste markera sin inställning och klart ta\r\nbarnens parti i dessa sammanhang återigen\r\nunderstryka att det inte råder någon oenighet om\r\ndetta. Diskussionen behöver därför inte uppehålla\r\nsig vid mörkertal och annat, eftersom vi är överens\r\nom att en rad insatser skall göras i detta\r\nsammanhang.</pre><pre>När man argumenterar för en förändring\r\nbeträffande låg ålder har man ju missat själva\r\npoängen i resonemanget, nämligen att denna\r\nändring är onödig och inte leder till att domstolarna\r\npå något annat sätt ser på frågan vilket straff som\r\nskall utmätas och vilka andra insatser som skall\r\ngöras.</pre><pre>Detta tycker jag mer är att betrakta som ett sätt att\r\nmarkera ett slags politisk handlingskraft. Men i\r\nrealiteten innebär detta inte att barnen får ett ökat\r\nskydd. Däremot kan möjligen politikerna känna sig\r\nmer tillfredsställda med sitt arbete. Men jag tycker\r\ninte att lagstiftningen skall användas till denna typ\r\nav aktiviteter.</pre><pre>Jag har gett Birgit Henriksson ett exemplar av mina\r\nfrågor så att hon kan läsa dem. Och jag vill peka på\r\natt frågan varför man inte går på utskottets tidigare\r\nresonemang om straffmaximum för sexuellt\r\nutnyttjande är obesvarad. Birgit Henriksson\r\nsvarade inte heller på frågan varför man inte bryr\r\nsig om lagrådets uppfattning i dessa sammanhang.</pre><pre>När det gäller begreppet låg ålder är det angeläget\r\natt lyfta fram ett par saker. Både justitieministern\r\noch andra säger att det är svårt att definiera vad låg\r\nålder är i förhållande till de åldersgränser som\r\nredan finns i lagstiftningen. Det är det ena\r\nresonemanget som man kan föra. Det andra\r\nresonemanget är att om det är så viktigt att införa\r\nbegreppet låg ålder, undrar jag varför det skall\r\nföras in i endast två av de fyra paragrafer som är\r\naktuella. Och varför skall låg ålder inte föras in när\r\ndet gäller t.ex. misshandelslagstiftningen? Där är\r\ndet uppenbarligen på det sättet att man skall förlita\r\nsig på brottsbalkens bestämmelser när det gäller\r\nstraffmätning och påföljdsval. Dessa bestämmelser\r\när, precis som lagrådet säger, tillräckliga för att låg\r\nålder eller andra omständigheter, särskilt\r\nskyddslöst eller värnlöst barn, skall kunna beaktas\r\nnär man bedömer om ett brott är grovt eller ej. Det\r\när alltså en helt onödig lagstiftning som man här\r\ninför.</pre><pre>Till sist, herr talman, vill jag säga att jag tycker att\r\ndet är något egenartat att med sådan emfas tala för\r\nen förlängning av preskriptionstiderna och sedan\r\nstarkt tillskynda ett beslut som innebär en\r\nförkortning av preskriptionstiden vid visst\r\nsexualbrott. Jag tycker alltså att det är en mycket\r\nmärklig uppläggning när det gäller det politiska\r\nagerandet.</pre><pre>Anf. 66  BIRGIT HENRIKSSON (m) replik:</pre><pre>Herr talman! Jag tycker att jag var mycket tydlig\r\nnär jag beskrev bakgrunden och talade om varför vi\r\nansåg att kriteriet låg ålder var så viktigt. Ibland är\r\ndet nödvändigt att ge tydliga hänvisningar och\r\nriktlinjer i fråga om hur den lagstiftande\r\nförsamlingen har tänkt sig handhavandet.</pre><pre>Jag är fullt övertygad om att man i domstolar väl\r\nhar förstått särskilt vad begreppet låg ålder kan\r\ninnebära.</pre><pre>Göran Magnusson frågar varför det är så viktigt att\r\nlagstifta så, att preskriptionstiden kortas. Jag har\r\nredan i mitt inledningsanförande påpekat att det\r\nvar viktigt att lagstifta nu för att visa en\r\nviljeinriktning, för att visa hur allvarligt vi ser på\r\ndessa saker. Samtidigt får vi, Göran Magnusson, en\r\ntotal översyn av samtliga preskriptionstider här och\r\neventuellt en förlängning -- som de facto kan bli\r\nresultatet av denna översyn. Dessa saker tycker jag\r\nalls inte är motstridiga. Det står t.o.m. att vi vill ha\r\nen skyndsam översyn.</pre><pre>Varför bryr sig varken regeringen eller\r\nutskottsmajoriteten om lagrådets uppfattning? Det\r\när den fjärde skrivna frågan till mig. Ja, Göran\r\nMagnusson, det är precis det som jag har förklarat.\r\nJag har ju sagt att vi i utskottet har bedömt kriteriet\r\nlåg ålder som oerhört viktigt. Vi vet i dag att\r\nmörkertalen är mycket stora. Det är ju många unga\r\nmänniskor som drabbas. Därför har vi velat fästa\r\nsärskild uppmärksamhet på de här kriterierna.</pre><pre>Anf. 67  GÖRAN MAGNUSSON (s) replik:</pre><pre>Herr talman! När det gäller preskriptionstiden för\r\nbrottet sexuellt utnyttjande är det själva\r\ngradindelningen av brottet, utan att straffmaximum\r\nhöjs, som leder till denna inkonsekvens.\r\nJustitieutskottet har uttalat sig för en höjning av\r\nstraffmaximum, i nivå med vad som gäller för\r\nvåldtäktsbrott. Därmed kunde inte nuvarande\r\nsituation för majoriteten undvikas, nämligen att\r\nman talar för förlängda preskriptionstider samtidigt\r\nsom preskriptionstiden i visst fall kortas.</pre><pre>Så till frågan huruvida man bryr sig om lagrådet\r\neller ej. Faktum är att man inte bryr sig om vad\r\nlagrådet säger. Man driver igenom förslaget om låg\r\nålder. Men samtidigt har man tagit så pass mycket\r\nintryck av debatten att man öppnar den utgång som\r\njag tidigare har talat om. Om lagstiftningen leder\r\ntill svårigheter i den praktiska tillämpningen, alltså\r\ntill olägenheter -- man måste ju följa vad som här\r\ngäller -- måste lämpliga lagstiftningsåtgärder vidtas.\r\nDet är väl en utomordentligt svag grund för\r\nriksdagen när det gäller att fatta beslut om\r\nlagändringar. Man måste alltså för den ändring som\r\nskall göras gardera sig med sådana fallskärmar att\r\nmajoriteten med i viss mån bibehållet politiskt\r\nanseende kan komma ifrån en felaktig lagstiftning.</pre><pre>Varför skall inte begreppet låg ålder föras in i de\r\nandra paragraferna? Varför behöver det inte finnas\r\nmed i exempelvis lagstiftningen om misshandel?</pre><pre>Birgit Henriksson säger att riksdagen vill ge tydliga\r\nanvisningar beträffande begreppet låg ålder och\r\noffrets person. Ja, men det har riksdagen gjort i\r\nsamband med den nyligen utförda revisionen av\r\nbestämmelserna om straffmätning och påföljdsval.\r\nI det sammanhanget skall just låg ålder beaktas.\r\nDessutom finns det ett utslag från högsta\r\ndomstolen. För bara någon månad sedan gjorde\r\nhögsta domstolen, just med hänvisning till de\r\nbestämmelserna i brottsbalken, en straffskärpning.\r\nJag tror att det gällde misshandel av ett litet barn.\r\nMan utgick från barnets låga ålder, särskilda\r\nskyddslöshet m.m.</pre><pre>Jag vidhåller att det här är en onödig lagstiftning.\r\nBarnets situation förbättras inte. Möjligen\r\ntillfredsställer denna lagstiftning en eller annan\r\npolitiker med tanke på dennes anseende i och med\r\natt vederbörande kan peka på de förändringar här\r\nsom vi har gjort. Men i sak betyder dessa\r\nförändringar alls inte särskilt mycket -- för att inte\r\nsäga att de betyder noll och ingenting. Det\r\nväsentliga verkar vara att man vill peka på att\r\nriksdagen faktiskt har gjort någonting. Men jag\r\ntycker inte att lagstiftningen skall användas på det\r\nsättet. Denna skall i stället utformas på ett sådant\r\nsätt att ändringar görs när sådana verkligen\r\nbehöver göras.</pre><pre>Anf. 68  BIRGIT HENRIKSSON (m) replik:</pre><pre>Herr talman! Jag anser att jag har besvarat Göran\r\nMagnussons frågor. Jag tror inte att vi kommer\r\nsärskilt mycket längre i den här debatten.</pre><pre>Göran Magnusson säger att vi garderar oss med\r\nfallskärmar när vi begär en översyn. Jag tycker nog\r\natt det tvärtom är klokt att göra det -- och kanske\r\nvore det klokt av riksdagen att göra det fler\r\ngånger -- speciellt som det här är ett relativt okänt\r\nområde. Mörkertalen är ju mycket stora.\r\nDessutom är det under de senaste åren som många\r\nav de här fallen och den här utvecklingen har blivit\r\nkända.</pre><pre>Mot den bakgrunden är det ibland klokt att göra en\r\nrevision, något som inte skall behöva vara alltför\r\nbesvärligt.</pre><pre>Sedan vill jag säga att jag inte riktigt förstår Göran\r\nMagnussons resonemang i slutet av sitt förra inlägg.\r\nHan sade ju att lagstiftningen inte innebär några\r\nförändringar, att man därmed inte har åstadkommit\r\nnågonting. Men i så fall förstår jag inte, Göran\r\nMagnusson, varför socialdemokraterna inte kan\r\nbifalla förslaget. Det borde ju vara totalt ofarligt\r\nfrån allas synpunkt.</pre><pre>Jag tror, som sagt, inte att vi kommer längre i den\r\nhär debatten. Vi är alltså inte överens på denna\r\npunkt. Jag har redovisat utskottets resonemang.\r\nMed detta är debatten slut för min del.</pre><pre>Andre vice talmannen anmälde att Göran\r\nMagnusson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 69  LIISA RULANDER (kds):</pre><pre>Herr talman! Jag tycker att Berit Henriksson på ett\r\nutmärkt sätt har redovisat utskottets syn på den här\r\nfrågan. Därför skall jag inte säga allt det som jag\r\nhade tänkt ta upp här.</pre><pre>Däremot vill jag något bemöta Göran Magnusson,\r\nsom tycker att vi har så bråttom med att vidta -- som\r\nhan säger -- onödiga åtgärder.</pre><pre>Den här propositionen har det faktiskt varit mycket\r\nangeläget att ta ställning till. Det hindrar inte att\r\nlagstiftningen växlar, att farten växlas upp så\r\nsmåningom. Men jag tror inte att det hade varit\r\nlyckligt att vänta eller att skicka tillbaka\r\npropositionen. De barn som råkar ut för de\r\nproblem som det här är fråga om blir allt fler.\r\nDärför är det viktigt att vi vågar ta ställning.</pre><pre>Själv har jag tyckt att begreppet låg ålder är en\r\nsynnerligen bra insats när det gäller den aktuella\r\nlagparagrafen. Jag har nämligen jobbat väldigt\r\nmycket med barn som har blivit utsatta för incest\r\nnär de var små. Det finns faktiskt advokater och\r\ndomare som inte har klart för sig att små barn som\r\ninte kan tala om sina problem kanske far ännu mera\r\nilla än större barn, som faktiskt så småningom kan\r\ntala för sig. Det är ganska stor skillnad mellan en\r\nfjortonårig flicka eller pojke och en fyraårig flicka\r\neller pojke.</pre><pre>Visst kan det, som lagrådet invänder, vara svårt att\r\nbedöma vad som är låg ålder. Jag tror ändå att det\r\när viktigt att vi politiker ger de dömande domarna\r\neller advokaterna som skall försvara de här barnen\r\nytterligare vägledning. Det gäller då den attityd\r\nsom vi skall inta till dessa saker, dvs. att det är fråga\r\nom allvarliga brott.</pre><pre>Justitieutskottet har tagit ställning till frågan om\r\ntiden för åtalspreskription skall förlängas. I dag\r\ngäller att ingen påföljd får ådömas med mindre den\r\nmisstänkte häktats eller erhållit del av åtal för\r\nbrottet inom viss bestämd tid. Denna tid är enligt\r\n35 kap. 1 § brottsbalken tio år från det brottet\r\nbegicks, om det svåraste straffet för gärningen är\r\nhögre än två års fängelse men inte överstiger åtta\r\nårs fängelse. Alla brott i brottsbalken med denna\r\nstraffsats har samma preskriptionstid. Det\r\nförekommer inga särregleringar. I\r\nskattebrottslagen har man dock valt att införa\r\nsärskilt anpassade preskriptionstider.</pre><pre>Justitieutskottet vill inte förkasta ett förslag som\r\ninnebär en särreglering även i brottsbalken. För\r\nvissa brott måste annan preskriptionstid komma i\r\nfråga. Speciellt vad gäller sexuella övergrepp finns\r\nen risk att brottet inte uppdagas förrän offret nått\r\nvuxen ålder. Det är oerhört viktigt att komma ihåg\r\nhur fort tiden går och hur lång tid det tar, för barn\r\nliksom för vuxna, att bearbeta känslor och\r\ninträffade händelser. Det utsatta barnet talar av\r\nrädsla inte om vad som har skett. Först som vuxen\r\nkan skuldkänslorna bearbetas och det är möjligt att\r\nöppet tala om den vuxnes missbrukande av\r\nförtroende. Utskottet har därför förordat en\r\növersyn beträffande preskriptionstiden för\r\nsexualbrott i 6 kap. brottsbalken.</pre><pre>Därför vill jag säga till slut att det är viktigt att\r\nbarnens värnlösa situation särskilt\r\nuppmärksammas vid brott som våldtäkt samt\r\nsexuellt utnyttjande av underårig. Där är jag\r\növertygad om att vi har hela riksdagen bakom oss.\r\nAtt särskilt betona detta vid beaktandet av vad som\r\nskall anses vara en grov gärning är nödvändigt, då\r\ndessa brott oftast innebär ett livslångt psykiskt\r\nlidande för offret. Att dessutom ge offret möjlighet\r\ntill upprättelse genom att förlänga\r\npreskriptionstiden vid sexuella övergrepp markerar\r\nytterligare samhällets allvarliga syn på dessa brott.</pre><pre>Herr talman! Jag yrkar bifall till utskottets\r\nhemställan och avslag på reservationerna.</pre><pre>Anf. 70  GÖRAN MAGNUSSON (s) replik:</pre><pre>Herr talman! Får jag först återigen peka på att delar\r\nav det här förslaget innebär en förkortning av\r\npreskriptionstiderna. Om det blir en förlängning\r\nvet vi först efter det att man har studerat frågan i\r\nutredningen och sett vilka överväganden som kan\r\ngöras. Jag tycker fortfarande att det är mycket\r\negenartat att man förkortar preskriptionstiden\r\nsamtidigt som man talar om att den egentligen bör\r\nförlängas. Det handlar inte om en förlängning på\r\nett eller annat år, utan motionärerna talar om 20--\r\n25-åriga preskriptionstider.</pre><pre>Eftersom jag hävdar att lagstiftningen inte ändrar\r\nnågonting, kunde jag naturligtvis säga att det inte\r\nspelar någon roll om vi bifaller förslaget eller ej.\r\nMen poängen i Socialdemokraternas resonemang,\r\noch det som stöds av lagrådet och flera andra\r\nremissinstanser, är att man inte skall genomföra\r\nden här typen av lagstiftning. När man säger att\r\nSocialdemokraterna kan biträda förslaget för att\r\ndet inte spelar någon roll, tycker jag att man\r\negentligen slår spiken i kistan i denna fråga. Om en\r\nlagstiftning i praktiken inte spelar någon större roll,\r\när det uppenbart att man skall avstå från att över\r\nhuvud taget genomföra den.</pre><pre>Att det sedan finns problem kring arbetet med\r\nlagstiftning rörande sexuella övergrepp mot små\r\nban tror jag att vi från Socialdemokraternas sida är\r\nde första att hålla med om. Men man löser inte det\r\nproblemet genom den här typen av vad jag skulle\r\nkunna kalla symbollagstiftning. Det är andra\r\ninsatser som skall till, bl.a. utbildning av juridisk\r\npersonal; domare, polispersonal, åklagare.\r\nSocialdemokraterna har i annat sammanhang\r\nföreslagit att domstolsverket skall få 5 milj.kr. mer\r\ni utbildningspengar. Det kanske vi kan få majoritet\r\nför i riksdagen efter den här debatten. Det är på de\r\nområdena som insatserna från samhällets sida i\r\nförsta hand skall göras, inte genom att göra\r\nsymboliska förändringar i lagstiftningen.</pre><pre>Får jag återigen fråga: Hur skall domstolarna\r\nbedöma den omständigheten att låg ålder skall\r\nbeaktas vid våldtäkt men inte vid sexuellt\r\nutnyttjande? Det blir konsekvenserna av den lag\r\nsom majoriteten nu är bredd att genomföra. Hur\r\nskall domstolarna tolka det förhållandet?</pre><pre>Får jag också till sist om preskriptionstiderna säga\r\natt de som vill ha längre preskriptionstider bör\r\nstödja reservation 2. Den leder till ett bättre\r\nförhållande på det här området och dessutom till ett\r\ndirekt uttalande från riksdagens sida till regeringen\r\nom att man skall höja straffmaximum för sexuellt\r\nutnyttjande. Själva ärendet har bäring på det\r\nmycket tragiska sexualbrott som begicks uppe i\r\nNorrland mot en redlöst berusad flicka. Det finns\r\nanledning att riksdagen nu ser till att få en\r\nlagstiftning som vad gäller straffmaximum är i\r\nsamklang med människors rättsuppfattning.</pre><pre>Anf. 71  LIISA RULANDER (kds) replik:</pre><pre>Herr talman! Jag tyckte nog att Göran Magnusson\r\ntill en del replikerade Birgit Henriksson också.</pre><pre>Jag tycker likafullt inte att det ligger någon motsats\r\ni det som vi talar om. Man kan både ta med olika\r\nsaker i den lagtext som finns nu och utbilda\r\nmänniskor. Jag har själv motionerat om mer\r\nutbildning vad gäller incestfrågorna bland all sådan\r\npersonal som kan tänkas ha med sådana frågor att\r\ngöra. Men det är inte det som vi diskuterar i dag.\r\nDet kommer vi tillbaka till så småningom, när vi\r\nskall besluta om andra delar av propositionen.</pre><pre>Jag hävdar fortfarande att det är oerhört viktigt att\r\nvi till vissa delar gör de dömande uppmärksamma\r\npå vad som gäller och vad som skall gälla.\r\nPreskriptionstiden är det oerhört viktigt att man ser\r\növer snarast. Jag tror ändå att det som sägs i\r\nutskottets betänkande är korrekt och att det till\r\nfullo kommer att tillgodose de behov som finns för\r\nnärvarande. Sedan är det ingenting som hindrar att\r\nvi fortsätter att jobba med de här frågorna. Men jag\r\ntror inte att vi skall skjuta på det här beslutet ännu\r\nlängre utan att göra någonting. Det är viktigt att vi\r\nåtgärdar det som finns att åtgärda just nu, att vi\r\nfortsätter arbetet och tar upp frågan igen. Jag tror\r\ninte att det finns någonting som hindrar det.</pre><pre>Anf. 72  GÖRAN MAGNUSSON (s) replik:</pre><pre>Herr talman! Får jag först konstatera att för\r\nutskottsmajoriteten betyder lagrådets synpunkt\r\ningenting i den här frågan. Det är helt enkelt bara\r\natt köra över den.</pre><pre>Lagrådet har inte haft någon uppfattning om att\r\ndetta skulle var rätt eller fel ur någon slags allmän\r\nsynpunkt, utan man säger att lagändringen är\r\nonödig, olämplig och att den ställer till besvär. Det\r\nvar därför jag frågade Liisa Rulander varför man\r\ninte i de mellanliggande §§ 2 och 3 skall göra samma\r\nförändring om låg ålder. Det är väl lika angeläget\r\natt ett skyddslöst, värnlöst barn som utsätts för\r\nsexuellt utnyttjande har samma skydd i\r\nlagstiftningen som det barn som utsätts för\r\nexempelvis våldtäkt.</pre><pre>Anf. 73  LIISA RULANDER (kds) replik:</pre><pre>Herr talman! Det är ganska stor gradskillnad\r\nmellan våldtäkt och sexuellt utnyttjande.</pre><pre>Enligt lagrådsremissen skulle det alltså vara\r\nonödigt att göra denna förändring av lagen. Det är\r\nuppenbart att det inte är onödigt eftersom man\r\nfortfarande dömer utifrån felaktiga premisser. Det\r\när därför man måste ta in formuleringen om låg\r\nålder. Det uppfattas inte alltid att barn kan var olika\r\ni olika åldrar.</pre><pre>Anf. 74  MARGARETA VIKLUND (kds):</pre><pre>Herr talman! Sexuella brott mot barn är, efter mord\r\noch dråp, ett av våra grövsta brott. De kan\r\nklassificeras som stöld av en barndom.</pre><pre>Sexuella övergrepp mot barn är kanske också de\r\nmest tabubelagda brott som finns. Både pojkar och\r\nflickor drabbas.</pre><pre>Barn tillhör en svag grupp i samhället. De har få\r\neller inga möjligheter att själva hävda sina intressen\r\noch att påverka sin situation. De är ofta helt\r\nberoende av närstående och andra vuxna. Men\r\nbarn har trots sin hjälplöshet samma inneboende\r\nvärdighet och värde som övriga medlemmar i\r\nsamhället och samma okränkbara rättigheter.</pre><pre>Den faktiska förekomsten av barnmisshandel och\r\nsexuella övergrepp är helt okänd. Olika\r\nundersökningar från skilda länder under de senste\r\ntio åren visar att 5--15 % av alla kvinnor och 3--8 %\r\nav alla män före 18 års ålder har varit utsatta för\r\npåtvingad sex av en vuxen.</pre><pre>f300 &gt;  Trots den dolda brottsligheten ökade i Sverige\r\nmellan åren 1987 och 1988 antalet polisanmälda\r\nvåldtäkter och grova våldtäkter mot barn under\r\n15 år med 80 %. Offren var både flickor och\r\npojkar. 90--95 % av förövarna var en person som\r\nbarnet kände väl.</pre><pre>Om man antar att det i en oselekterad befolkning\r\nav vuxna är ungefär 10 % som utsatts för sexuellt\r\nvåld, så är antalet avsevärt mycket högre i en\r\npopulation med t.ex. prostituerade kvinnor. Av\r\nflickorna på Malmskillnadsgatan här i Stockholm\r\nhar nästan alla varit utsatta för sexuella övergrepp\r\nsom barn. I gruppen psykiskt långtidssjuka\r\nkvinnor intagna för psykiatrisk vård finns en\r\nmycket hög frekvens av sexuella övergrepp, 40--\r\n60 %. Ser vi på gruppen hetsätare och\r\nanorektiker, finner vi också där ett ganska\r\nskrämmande högt antal sexbrottsoffer, ca 50 %.</pre><pre>Lidandet är således inte avslutat i och med att\r\növergreppet upphör för personen som varit offer.\r\nDessa offer bär med sig ärr i psyket under resten\r\nav sina liv. Det är vanligt, som jag redan varit inne\r\npå, att de utvecklar ett självdestruktivt beteende,\r\nfår psykosomatiska problem, trassliga relationer\r\noch problematisk sexualitet.</pre><pre>I den så kallade Eskilstunamodellen, som funnits\r\nsedan 1982, finns en särskild grupp som arbetar\r\nför att snabbt och skonsamt hjälpa barn som\r\nutsatts för sexbrott och andra våldshandlingar. I\r\ngruppen ingår polis, åklagare, socialsekreterare,\r\nbarnpsykolog, läkare, kurator, vuxenpsykolog\r\noch personal från frivårdsmyndigheten. Många\r\nbevis finns för att gruppens arbete lyckats mycket\r\nväl. Där samarbete finns mellan myndigheter blir\r\nsexbrotten synliga, och man kan hjälpa framför\r\nallt de drabbade barnen i ett tidigt skede.</pre><pre>Det har tyvärr visat sig att offret i dag ofta blir\r\nsämre behandlat av rättsväsendet än den\r\nbrottsmisstänkte. Det budskap som samhället\r\nmånga gånger ger barn som utsatts för övergrepp\r\när att det verkar vara en grövre handling att\r\nanklaga någon för ett brott än att utsätta någon\r\nför ett brott. Det är en katastrof för ett barn, då\r\nen incestmisstänkt förälder eller annan som\r\nbegått brott mot barnet frias i domstolen. Ändå\r\nhänder det så ofta.</pre><pre>Rättsväsendet och andra instanser som möter\r\nbarn som far illa behöver få mer kunskap om hur\r\nbarn som är offer för sexuella övergrepp skall tas\r\nom hand. Såväl utredare som beslutsfattare på\r\nalla nivåer, inkl. domstolar, måste ha kunskaper\r\nför att kunna tolka brottsberättelser från barn för\r\natt rätt kunna hantera dem.</pre><pre>Det borde vara tillräckligt med det ofta livslånga\r\npsykiska, fysiska och sociala trauma många fått\r\ngenom att ha blivit utsatta för sexuella övergrepp.\r\nAtt sedan också se att samhället tillåter förövaren\r\natt gå fri från straff, för att det gått några år mellan\r\nbrottet och anmälan, är ett oerhört svek mot\r\noffren.</pre><pre>Samhället har hitintills inte prioriterat\r\nbekämpningen av sexuella övergrepp av barn.\r\nTrots detta har Sverige generellt sett ändå en bra\r\nlagstiftning för barn. Både barn och vuxna har fått\r\nen starkare rätt som brottsoffer. De har t.ex. rätt\r\ntill målsägandebiträde.</pre><pre>I jämförelse med tidigare gällande bestämmelser\r\nom sedlighetsbrott innebär de nu gällande\r\nbestämmelserna ett ökat skydd för barn och\r\nungdomar mot sexuella övergrepp. På en viktig\r\npunkt är det emellertid av stor betydelse att få till\r\nstånd en ändring i lagstiftningen. Detta gäller\r\npreskriptionstiderna vid incestbrott. Jag är en av\r\nde motionärer som har åberopats inledningsvis\r\nhär i dag.</pre><pre>I dag går de flesta incestbrottslingar fria.\r\nMöjligheten att döma någon för incestbrott enligt\r\n6 kap. i brottsbalken preskriberas när det gäller\r\navkomling efter fem år och när det gäller syskon\r\nefter två år.</pre><pre>De barn som utsätts för sexuella övergrepp hinner\r\ni de flesta fallen inte tala om vad som har skett,\r\ninnan preskriptionstiden är ute. De måste få ord\r\nför vad de vill berätta, innan vi vuxna begriper\r\nvad de vill förmedla. Det betyder att de med den\r\nnuvarande lagstiftningen ofta inte kan få full\r\nupprättelse och ekonomisk hjälp att söka\r\nadekvata terapiformer. De förlorar rätten till\r\nskadestånd.</pre><pre>Jag är glad för den positiva skrivning som\r\njustitieutskottet har gjort i betänkandet om en\r\növersyn av preskriptionstiden för incestbrott. Jag\r\nkan i fjärran se en ljusning för de incestdrabbade\r\nbarnen, även om vägen till en total förbättring av\r\nderas situation ännu syns ganska lång.</pre><pre>Herr talman! Jag har inget annat yrkande än bifall\r\ntill utskottets hemställan.</pre><pre>Anf. 75  BIRGIT HENRIKSSON (m):</pre><pre>Herr talman! Efter Margareta Viklunds mycket\r\nengagerade inlägg är det inte mycket jag har att\r\ntillägga. Jag vill bara ytterligare understryka det\r\nväsentliga i att man förutsättningslöst gör en\r\növersyn av preskriptionstiderna.</pre><pre>Preskriptionstiden skall kanske inte räknas från\r\nden dag handlingen skedde, eftersom det ibland\r\när mycket svårt att veta vid vilken ålder barnet\r\nutsattes för sexuellt övervåld. Kanske skall\r\npreskriptionstidens utgång i stället anknytas till\r\nåldern -- när offret fyller 25, 30 eller 40. Det är\r\njust den översynen som vi vill ha, för det är bl.a.\r\ndetta vi tycker är väsentligt.</pre><pre>Anf. 76  GÖRAN MAGNUSSON (s):</pre><pre>Herr talman! Det är möjligt att vi för stunden har\r\ntömt ut det här ämnet och att det inte är\r\nmeningsfullt att diskutera längre. Jag har inte\r\nheller mycket att invända mot Margareta\r\nViklunds engagerade inlägg, men jag vill ändå\r\nsäga att det här lagstiftningsärendet inte\r\nundanröjer några av de problem och svårigheter\r\nsom Margareta Viklund talar om.\r\nUtgångspunkten för mina inlägg i den här\r\ndebatten har ju varit att de lagändringar som vi\r\nSocialdemokrater har reserverat oss mot är\r\nonödiga.</pre><pre>I fråga om preskriptionstiderna uppstår då den\r\nsituationen, förmodar jag, att både Margareta\r\nViklund och Birgit Henriksson kommer att rösta\r\npå ett sådant sätt att preskriptionstiden förkortas,\r\nsamtidigt som man talar om förlängning.</pre><pre>Birgit Henriksson gör en nyansering av saken och\r\nvill ha en förutsättningslös utredning. Detta\r\ninnebär såvitt jag förstår att Moderaterna också\r\nkan se framför sig att det faktiskt inte behövs\r\nnågra förändringar av preskriptionstiderna, för i\r\nannat fall är ju utredningen enligt mitt sätt att se\r\ninte förutsättningslös.</pre><pre>Jag tycker alltså att det är fel om företrädarna för\r\nriksdagsmajoriteten efter att ha drivit igenom\r\nonödiga lagändringar reser hem var och en till sin\r\nvalkrets och säger att nu har de ökat skyddet för\r\nbarn när det gäller sexuella övergrepp genom att\r\ngöra ändringar i lagstiftningen.</pre><pre>I realiteten har man inte gjort någonting, utan\r\nman får i stället rikta in sig på andra insatser,\r\nexempelvis utbildning för den personal som\r\nhandlägger de här frågorna, upplysning rent\r\nallmänt och förebyggande arbete. Jag ser fram\r\nemot det stöd som jag kan få för\r\nSocialdemokraternas inställning att det måste till\r\nökade anslag för utbildning. Man kan då använda\r\ndem också på det här området.</pre><pre>Anf. 77  MARGARETA VIKLUND (kds):</pre><pre>Herr talman! Jag är väl medveten om att det\r\nförslag som justitieutskottet har lagt fram inte\r\nlöser alla de problem som finns på området. Men\r\njag tycker ändå att förslaget är att gå en bit på\r\nvägen.</pre><pre>Jag anser, och jag ville påpeka det också i mitt\r\nhuvudanförande, att problemet är så stort, så\r\nvidsträckt och så djupt att det fordrar inte bara\r\nändring av lagen utan också en annan inställning,\r\nen annan attityd. Framför allt fordrar det\r\nutbildning av dem som handlägger ärenden som\r\nrör barn, så att vi lär oss att tolka deras språk.</pre><pre>Jag ser, som jag sade tidigare, att det\r\njustitieutskottet nu föreslår ändå är en bit på\r\nvägen mot en ännu bättre lösning. Jag är glad att\r\nden här frågan har kommit upp i riksdagen, för\r\nden behöver väckas och belysas på många olika\r\nsätt.</pre><pre>Anf. 78  BIRGIT HENRIKSSON (m):</pre><pre>Herr talman! Jag vill bara ha en kort replik till\r\nGöran Magnusson. När jag sade att jag vill ha en\r\nförutsättningslös utredning, hänvisade jag\r\nfaktiskt till hur man kan lösa frågan om den längre\r\npreskriptionstid som det också talas om i texten.</pre><pre>Jag talade om ifall man skulle räkna antalet år\r\nfrån brottets begående eller ifall man skulle räkna\r\ntiden från en viss åldersgräns. Det var detta jag\r\nmenade, icke att det kan stanna vid de lägre\r\nkriterier som Göran Magnusson talade om.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>7 §  Anslag till justitiedepartementet m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU13 Anslag till justitiedepartementet\r\nm.m. (prop. 1991/92:100 delvis).</pre><pre>Andre vice talmannen konstaterade att ingen\r\ntalare var anmäld.</pre><pre>(Beslut fattades efter 14 §.)</pre><pre>8 §  Anslag till justitiekanslern</pre><pre>Föredrogs</pre><pre>justitieutskottets betänkande</pre><pre>1991/92:JuU14 Anslag till justitiekanslern (prop.\r\n1991/92:100 delvis).</pre><pre>Andre vice talmannen konstaterade att ingen\r\ntalare var anmäld.</pre><pre>(Beslut fattades efter 14 §.)</pre><pre>9 §  Anslag till Svensk författningssamling\r\nm.m.</pre><pre>Föredrogs</pre><pre>justitieutskottets betänkande</pre><pre>1991/92:JuU15 Anslag till Svensk\r\nförfattningssamling m.m. (prop. 1991/92:100\r\ndelvis).</pre><pre>Andre vice talmannen konstaterade att ingen\r\ntalare var anmäld.</pre><pre>(Beslut fattades efter 14 §.)</pre><pre>10 §  Anslag till åklagarväsendet</pre><pre>Föredrogs</pre><pre>justitieutskottets betänkande</pre><pre>1991/92:JuU16 Anslag till åklagarväsendet (prop\r\n1991/92:100 delvis).</pre><pre>Anf. 79  BENGT-OLA RYTTAR (s):</pre><pre>Herr talman! Jag vill börja med att yrka bifall till\r\nreservationen och i övrigt till utskottets\r\nhemställan.</pre><pre>I detta betänkande är Socialdemokraterna och\r\nutskottsmajoriteten överens om det mesta. Det\r\nfinns en punkt där vi avviker. Det gäller anslaget\r\ntill ekobrottsutbildning för åklagare.</pre><pre>I budgetpropositionen tonar justitieministern ner\r\nkampen mot ekobrottsligheten. Vårt förslag att\r\nlägga 1,5 miljon extra på ekobrottsutbildning för\r\nåklagarna är en markering av hur viktigt vi anser\r\ndetta vara.</pre><pre>Ekobrott är en djupt skadlig verksamhet i\r\nsamhället. Det konstateras också i\r\nutskottsbetänkandet. Speciellt nu i en\r\nlågkonjunktur känner de seriösa företagen av när\r\nde skall konkurrera med företag som bedriver\r\noseriös verksamhet. Detta har man också sett\r\ninom näringslivet. Det har kommit allt tydligare\r\nsignaler från näringslivet att vi måste stävja\r\nekobrottsligheten. Det verkar som om det blev en\r\növerraskning för justitieministern, att det var så\r\npass starka känslor även i näringslivet mot\r\nekobrottsligheten.</pre><pre>Det är en lönsam verksamhet för samhället att\r\nbekämpa ekobrott. Bara i mitt hemlän tar man in\r\n100 milj.kr. till staten varje år. Pengarna hamnar\r\ndock inte på polisens eller åklagarnas konton,\r\nutan de går in i statskassan. Därför ser vi det som\r\nytterst angeläget att åklagare och andra\r\nbefattningshavare inom rättsväsendet är väl\r\nutbildade för att klara de svåra\r\nutredningsuppgifter de har när det gäller\r\nekobrott.</pre><pre>Jag yrkar än en gång bifall till reservationen.</pre><pre>Anf. 80  JERRY MARTINGER (m):</pre><pre>Herr talman! Med anledning av det som Bengt-\r\nOla Ryttar sagt skall jag kommentera den del av\r\nföreliggande betänkande som behandlar den\r\nekonomiska brottsligheten.</pre><pre>Denna brottslighet är mycket allvarlig. I sina\r\nnyare former äventyrar den mycket viktiga\r\nintressen. Påståenden om att den ekonomiska\r\nbrottsligheten enbart drabbar det allmänna och\r\ninte enskilda människor är felaktiga.</pre><pre>I ett större perspektiv förhåller det sig självfallet\r\npå det sättet att ekonomiska brott som riktas mot\r\nstat eller kommun ytterst slår tillbaka mot\r\nenskilda individer, inte minst i deras egenskap av\r\nskattebetalare.</pre><pre>Ekonomiska brott innebär många gånger också\r\natt brottslingen skaffar sig konkurrensfördelar.\r\nEn näringsidkare som sköter sin affärer på ett\r\nhederligt sätt blir ett offer för den ekonomiska\r\nbrottsligheten, när han konkurreras ut av en\r\nannan näringsidkare som använder sig av olagliga\r\nmetoder.</pre><pre>Man får inte tro att ekonomiska brott bara är\r\nskattefusk. Den typ av ekonomisk brottslighet\r\nsom består i olika former av bedrägeribrott,\r\nförskingringsbrott, konkursbrott och\r\ntrolöshetsbrott är väl så viktig i sammanhanget. I\r\ndessa fall är det just enskilda individer och företag\r\nsom drabbas mest.</pre><pre>Den ekonomiska brottsligheten genererar en\r\nmängd andra brott, inte sällan hot, misshandel\r\noch mord. Den som studerat den grövsta\r\nekobrottsligheten vet att utpressare och torpeder\r\nhärjar friskt i de här sammanhangen. När det är\r\nriktigt stora pengar med i bilden finns det fler\r\npersoner än man tror som är beredda att hota en\r\nskatterevisor på länsstyrelsen eller ta livet av en\r\naffärskontakt eller någon annan som fått reda på\r\nlitet för mycket.</pre><pre>Jag säger detta för att understryka att den\r\nekonomiska brottsligheten inte enbart handlar\r\nom brott som begås vid skrivbordet.\r\nEkobrottsligheten är många gånger så\r\nsammanflätad med annan brottslighet att ett\r\nekobrott i många fall kan uppdagas genom nog så\r\nkonventionella arbetsmetoder. Det behövs inte\r\nalltid en välutbildad ekoåklagare eller ekopolis\r\nför att finna den första ledtråden till ett ekobrott.\r\nDetta är något som ofta glöms bort i den politiska\r\ndebatten.</pre><pre>Även för att minska den ekonomiska\r\nbrottsligheten är det alltså nödvändigt att ha bra\r\npolis- och åklagarresurser rent allmänt. Samtidigt\r\när det naturligtvis väsentligt att de personer som\r\nhar att ta befattning med utredning och\r\nbedömning av ekobrott har erforderlig\r\nutbildning.</pre><pre>Rikspolisstyrelsen och riksåklagaren\r\növerlämnade för någon månad sedan till\r\nregeringen en utredning angående bl.a. frågan om\r\nutbildning när det gäller ekonomisk brottslighet.\r\nUtredningens förslag är för närvarande föremål\r\nför övervägande i regeringskansliet.</pre><pre>Även om det nuvarande budgetsystemet medger\r\nen betydande frihet för myndigheterna att\r\nprioritera inom de ramar som statsmakterna\r\nanger, skulle det naturligtvis vara bra om det\r\nfanns möjlighet att ge ytterligare anslag till\r\nåklagarväsendet. Detta har emellertid inte varit\r\nmöjligt i rådande budgetläge.</pre><pre>Herr talman! Bengt-Ola Ryttar säger att kampen\r\nmot den ekonomiska brottsligheten har tonats\r\nned i årets budgetproposition. Visserligen\r\nnämndes inte ekobrottsligheten särskilt i årets\r\nbudgetproposition. Men det betyder inte att\r\nbekämpningen av den typen av brottslighet skall\r\nupphöra. bJag anser emellertid att det vore\r\nvärdefullt att se över den nuvarande\r\nprioriteringsordningen. Det är ju inte särskilt\r\nmeningsfullt att ha den prioritering som\r\nSocialdemokraterna alltid förordat. Ni\r\nsocialdemokrater har sagt att prioritering skall\r\nske beträffande ekobrottslighet,\r\nnarkotikabrottslighet, våldsbrottslighet och\r\nungdomsbrottslighet samt att detta inte får leda\r\ntill att kampen mot den övriga brottsligheten\r\neftersätts. En sådan prioriteringsordning kan man\r\ninte ha. Då blir prioriteringen meningslös.</pre><pre>Det vore faktiskt värt att diskutera om det är\r\nklokt att statsmakterna över huvud taget\r\nprioriterar olika delar av brottsbekämpningen\r\nannat än genom själva lagstiftningen. Redan i\r\nvarje brottsparagraf finns ju en typ av\r\nprioriteringsanvisning, genom att där anges en\r\nviss straffskala. Utgångspunkten borde nog i\r\nstället vara att polis och åklagare, i ett läge då dess\r\nresurser är hårt pressade, gör prioriteringar med\r\nutgångspunkt från varje brotts straffvärde, vilket\r\nskulle innebära att ett allvarligt brott alltid skall\r\ngå före ett mindre allvarligt brott.</pre><pre>Huvudregeln måste vara att varje brott som\r\nupptäcks och faller under allmänt åtal skall\r\nåtgärdas. Vad det handlar om är att staten måste\r\nställa nödvändiga resurser till de\r\nbrottsbekämpande myndigheternas förfogande.\r\nOch på den punkten har Socialdemokraterna\r\nminsann inte gjort någon större insats.</pre><pre>Det är bl.a. den socialdemokratiska\r\npolispolitiken under 1980-talet som gjort att\r\npolisen fortfarande befinner sig i en svår kris.</pre><pre>Herr talman! Jag yrkar bifall till hemställan i\r\njustitieutskottets betänkande 1991/92:JuU16.</pre><pre>Anf. 81  BENGT-OLA RYTTAR (s):</pre><pre>Herr talman! Jerry Martinger höll med om att det\r\ninte är samma prioritering av ekobrottsligheten i\r\nårets budgetproposition. Samtidigt säger han att\r\nbekämpningen av ekobrott icke skall upphöra.\r\nNej, fattas bara. Men den plädering som Jerry\r\nMartinger inledde med, när han beskrev vådan av\r\nden här sortens kriminalitet, kan jag till fullo\r\ninstämma i -- den förtjänar faktiskt hög prioritet i\r\nbrottsbekämpningen.</pre><pre>Med vår budgetteknik, och med precis samma\r\nbudgetförutsättningar som moderaterna haft, har\r\nvi ändå resurser att lägga 1,5 miljoner på extra\r\nutbildning för åklagarna på just det här området.</pre><pre>Anf. 82  JERRY MARTINGER (m):</pre><pre>Herr talman! Bengt-Ola Ryttar hörde kanske inte\r\nriktigt vad jag sade. Jag framhöll ju att det är\r\nmeningslöst att ha en prioritering som prioriterar\r\nallting. Och jag ifrågasätter om man över huvud\r\ntaget skall ha en prioriteringsordning. Man skall\r\nkanske bara prioritera efter brottets straffvärde.\r\nGör man på det sättet, så kommer de ekonomiska\r\nbrotten automatiskt att hamna högt upp på en\r\nprioriteringslista, eftersom det i allmänhet\r\nhandlar om höga straff för den typen av brott.</pre><pre>Socialdemokraterna har alltid förespråkat att\r\nman skall prioritera allting. Jag upprepar än en\r\ngång hur man har velat prioritera. Man har sagt\r\natt prioritering skall ske beträffande\r\nvåldsbrottsligheten, ungdomsbrottsligheten,\r\nnarkotikabrottsligheten och den ekonomiska\r\nbrottsligheten, men att detta icke får innebära att\r\nannan brottslighet eftersätts. En sådan\r\nprioriteringsordning är fullständigt omöjlig. Den\r\när meningslös; man kan inte prioritera allting.\r\nDet var därför som jag argumenterade på det sätt\r\nsom jag gjorde.</pre><pre>Anf. 83  BENGT-OLA RYTTAR (s):</pre><pre>Herr talman! Jag tycker att det var en bra\r\nprioritering som gällde under den\r\nsocialdemokratiska tiden.</pre><pre>Man har redan noterat detta ute i den praktiska\r\nverksamheten. Det finns klara signaler om att\r\nman kommer att prioritera ned\r\nekobrottsbekämpningen.</pre><pre>Jerry Martinger är ju själv åklagare och torde ha\r\nstora kontaktytor in i de här organisationerna.\r\nOm Jerry Martinger lyssnar, tror jag att han\r\nkommer att få signaler som visar att vi är på fel\r\nväg.</pre><pre>Anf. 84  JERRY MARTINGER (m):</pre><pre>Herr talman! Jag tycker inte att det var en bra\r\nprioritering som man hade under den\r\nsocialdemokratiska tiden. Man hade då den\r\nsituationen att polisen mycket sällan hade\r\nmöjlighet att ägna sig åt brott som hade begåtts\r\ndirekt mot enskilda personer, t.ex. när någon\r\nmänniska hade blivit nedslagen -- just på grund av\r\natt man var så hårt styrd av andra prioriteringar,\r\njust på grund av att man hade så många mannar\r\nsittande, utredande exempelvis ekonomiska brott\r\nav den art som kanske inte var så otroligt\r\nbrådskande, när gamla fru Johansson låg och\r\nblödde på gatan.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>11 §  Anslag till patentverket m.m.</pre><pre>Föredrogs</pre><pre>lagutskottets betänkande</pre><pre>1991/92:LU20 Anslag till patentverket m.m.\r\n(prop. 1991/92:100 delvis).</pre><pre>Anf. 85  ELISABETH PERSSON (v):</pre><pre>Herr talman! Ärade ledamöter! Minns ni, som\r\njag, en av de mer klatschiga valparollerna från\r\nvalrörelsen i somras? Befria Sverige, stod det på\r\nen del affischer. Jag tycker att det var en ganska\r\nfyndig formulering. Visserligen framgick det inte\r\nfrån vad Sverige skulle befrias, men en\r\nkvalificerad gissning är att det bl.a. gällde\r\nonödiga lagar och förordningar.</pre><pre>Efter valsegern i september förra året har\r\nregeringen inte heller varit sen att röra om i\r\ngrytan Sverige. Här byts generaldirektörer, här\r\nändras utredningsdirektiv, och nya ordförande\r\ntillsätts. I många fall är det lätt att förstå att man\r\nvill ta tillfället i akt och i görligaste mån sätta sin\r\nstämpel på landet, och att i detta också ligger att\r\nman ändrar tidigare beslut eller lagar som i\r\nregeringens tycke har en alltför utpräglad\r\nsocialdemokratisk prägel.</pre><pre>Vad har nu detta med lagutskottets betänkande\r\nom anslag till patentverket m.m. att göra? frågar\r\nni er säkert. Jo, bakom det där ''m.m.'' döljer sig\r\nett av de mer uppmärksammade ärenden som\r\nriksdagen har haft, nämligen lagen om skydd för\r\nföretagshemligheter, eller lex Bratt, som den\r\nsnart kom att heta i folkmun. Vi är många som\r\nförväntade oss att just lex Bratt skulle vara bland\r\ndet allra första som en regering med folkpartister\r\ni skulle intressera sig för och föreslå ändringar i.</pre><pre>Det var så långt tillbaka som i slutet av 70-talet\r\nsom den dåvarande folkpartistiska regeringen\r\ntillsatte en utredning som kanske skulle komma\r\nfram till ett förslag om att ändra den gamla lagen\r\nom illojal konkurrens, som hade åtskilliga år på\r\nnacken. Denna utredning blev inte klar förrän det\r\nhade blivit maktskifte 1982. Intresset i\r\nremissomgången för utredningsbetänkandet var,\r\nkan man nog lugnt konstatera, mycket ljumt. De\r\nstora fackförbundens engagemang var närmast\r\nobefintligt. Sedan vet vi vad som hände. Ett\r\njustitiedepartement under ideliga byten av\r\nministrar snodde ihop en proposition, som man\r\nväl förmodade skulle gå igenom utan större\r\nuppmärksamhet. Men det dröjde inte länge\r\nförrän massiv kritik bredde ut sig och gjorde mos\r\nav detta förslag, som nu blivit känt som lex Bratt.\r\nInte minst folkpartiets kritik var synnerligen\r\ngenomtänkt och välgörande i den här omgången.</pre><pre>Det gick så långt att den socialdemokratiska\r\nregeringen övervägde att dra tillbaka lagförslaget.\r\nMen det var tydligen saker som kom emellan, så\r\ndenna kloka åtgärd blev aldrig genomförd.\r\nPropositionen omarbetades. Men nu hade det\r\ngått så mycket prestige i frågan att man till varje\r\npris ville ha igenom förslaget. Vänsterpartiet,\r\nFolkpartiet och Miljöpartiet fick igenom att\r\nlagförslaget vilade ett år. Men det hela slutade --\r\ntrots den massiva kritiken -- med att lagen om\r\nföretagshemligheter drevs igenom. Det var en lag\r\nsom ingen hade begärt, ingen ville ha och ingen är\r\nbetjänt av.</pre><pre>Nu har det snart gått två år sedan detta hände.</pre><pre>Vänsterpartiet har inte ändrat uppfattning om lex\r\nBratt. Vi anser fortfarande att det är fullständigt\r\norimligt att om en anställd misstänker att\r\narbetsgivaren har gjort sig skyldig till ett brott, så\r\nmåste den anställde själv i förväg kunna avgöra\r\nom det föreligger skälig misstanke om brott,\r\nenligt rättegångsbalkens terminologi. Det\r\nbetyder att om den anställde delger någon sina\r\nmisstankar, måste denne veta om brottet är så\r\ngrovt att det renderar fängelse eller liknande\r\nstraff om den misstänkte fälls. Är graden av\r\nmisstanke lägre, riskerar den anställde att göra sig\r\nskyldig till brott mot lagen om\r\nföretagshemligheter.</pre><pre>Vänsterpartiet anser fortfarande att det är\r\norimligt att om en anställd t.ex. känner till eller\r\nmisstänker att gifttunnor grävts ned på ett\r\nfabriksområde, måste denne ta ställning till hur\r\ngiftigt innehållet är innan han för fram sin\r\nmisstanke. Är giftet inte tillräckligt starkt,\r\nriskerar avslöjandet att bli ett lagbrott.</pre><pre>Vi i vänsterpartiet trodde dessutom att framför\r\nallt folkpartiet stod fast vid sin kritik mot lex\r\nBratt.</pre><pre>Vi trodde att lex Bratt var en av de lagar som\r\nfolkpartiet i regeringsställning först skulle göra\r\nnågot åt.</pre><pre>Vi trodde på Bengt Harding Olsons engagemang\r\ni frågan när han gång på gång sade att lagen läcker\r\nsom ett såll.</pre><pre>Vi trodde att den fria opinionsbildningen i\r\nsamhället var något som en borgerlig regering\r\nville värna om.</pre><pre>Herr talman! Vi vill gärna fortsätta att tro detta.\r\nDärför öppnar vänsterpartiet nu en möjlighet att\r\nfå en lösning på de allra största problemen i lagen\r\nom skydd för företagshemligheter. Jag yrkar\r\ndärför bifall till meningsyttringen av John\r\nAndersson till lagutskottets betänkande nr 20.</pre><pre>Anf. 86  BENGT KINDBOM (c):</pre><pre>Herr talman! Lagutskottets betänkande 20\r\nbehandlar flera ärenden. Innan jag går in på det\r\närende som Elisabeth Persson har tagit upp, och\r\nsom är föremål för en särskild meningsyttring, vill\r\njag beröra ett par konstateranden som utskottet\r\ngör i andra delar.</pre><pre>Patentärenden är viktiga för näringslivet. De är\r\nkanske speciellt viktiga för små och medelstora\r\nföretag där ofta innovationer sker. I den del av\r\nbudgetpropositionen som behandlas i det här\r\nsammanhanget finns målsättningen för patent-\r\noch registreringsverkets arbete vad gäller\r\nhandläggningstider m.m.</pre><pre>Utskottet har godtagit dessa handläggningstider\r\nmen vill understryka vikten av att\r\nhandläggningstider för patentärenden är så kort\r\nsom möjligt och att de i varje fall inte överskrider\r\nhandläggningstiderna vid europeiska\r\npatentverket. Det finns anledning att framöver\r\nfölja utvecklingen på detta område.</pre><pre>I övrigt yrkas bifall till propositionens förslag i\r\ndessa delar.</pre><pre>En annan fråga som har varit uppmärksammad i\r\nden allmänna debatten är firmaregistrering. Ett\r\nstort antal lokalradiostationer och\r\nnärradiostationer har registrerats som firmanamn\r\nför ett annat företag. Firmalagen ger ett visst\r\nskydd för namn på ideella föreningar, men det är\r\ninte ett fullständigt skydd, och det utnyttjas då i\r\nannat sammanhang.</pre><pre>Utskottet är medvetet om detta problem och\r\nanser att det inte är en bra ordning. Det kommer\r\nframöver att införas ett rikstäckande och enhetligt\r\nregister över handelsbolag och ekonomiska\r\nföreningar under 1993--1995. Utskottet anser att\r\nnågon lagstiftning inte behöver genomföras nu.\r\nDet pågår också ett utredningsarbete om\r\nlagstiftning för ideella föreningar.</pre><pre>Vi tycker det är viktigt att regeringen följer den\r\nvidare utvecklingen så att inte ett antal idella\r\nföreningar måste tillgripa utvägen att gå till\r\ndomstol för att få rättelse när deras namn har\r\nantagits på felaktiga grunder och blivit registrerat\r\nnär det använts av annan.</pre><pre>Herr talman! Slutligen till den särskilda\r\nmeningsyttringen från vänsterpartiet. Det noteras\r\natt det finns ett legitimt behov av att\r\nföretagshemligheter kan skyddas. Hur\r\nlagstiftningen om skydd för företagshemligheter\r\nhar tillkommit har beskrivits av Elisabeth\r\nPersson. Det fördes en lång diskussion i riksdagen\r\nsom ledde till ett under ett år vilande lagförslag.\r\nSå småningom har efter kompletteringar från\r\nlagutskottet lagen antagits.</pre><pre>Det är 2 § som här är av intresse. Den innebär att\r\nom man röjer någonting om ett företag blir straff-\r\noch skadeståndsreglerna inte tillämpliga om\r\nnågot kan misstänkas utgöra brott på vilket\r\nfängelsestraff kan följa, eller kan anses utgöra\r\nannat allvarligt missförhållande i näringsidkarens\r\nrörelse.</pre><pre>Lagen har varit i kraft sedan den 1 juli 1990. Det\r\nhar visserligen riktats kritik från vänsterpartiet\r\nmot förslaget. Men det har såvitt utskottet känner\r\ntill inte framkommit något som tyder på att\r\nreglerna skulle vara otillfredsställande. Därför\r\navstyrker utskottet motionen.</pre><pre>Jag noterar slutligen en sak som står i den\r\nsärskilda meningsyttringen, nämligen att\r\nnackdelarna med den nuvarande lagens lydelse\r\nbelyses av att den utgjorde ett hinder i\r\nmeddelarskyddskommitténs arbete med att\r\nförstärka och utvidga meddelarskyddet.</pre><pre>Detta stämmer inte. Kommittén lade fram ett\r\nbetänkande vari detta meddelarskydd var\r\ntillgodosett. Det som gjorde att förslaget inte\r\nledde vidare var remissopinioner och andra\r\npolitiska överväganden.\r\nMeddelarskyddskommittén hade tagit med både\r\nföretag och organisationer i sitt förslag. Inte minst\r\nde stora intresseorganisationerna på\r\narbetsmarknaden hade en klart negativ\r\ninställning till detta lagförslag. Detta förhållande\r\nhar alltså inte alls utgjort något motiv för\r\nmeddelarskyddskommittén att lägga fram ett\r\nförslag.</pre><pre>Herr talman! Med detta yrkar jag bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>12 §  Anslag till kronofogdemyndigheterna</pre><pre>Föredrogs</pre><pre>lagutskottets betänkande</pre><pre>1991/92:21 Anslag till kronofogdemyndigheterna\r\n( prop. 1991/92:100 delvis).</pre><pre>Anf. 87  OWE ANDRÉASSON (s):</pre><pre>Herr talman! I lagutskottets betänkande\r\n1991/92:21 behandlas frågan om anslag till\r\nkronofogdemyndigheterna. Arbetsbelastningen\r\npå kronofogdemyndigheterna i hela landet är\r\noerhört stor och arbetet tidskrävande. Vid fletalet\r\nmyndigheter får man arbeta på övertid för att på\r\nett tillfredsställande sätt kunna hålla undan för\r\nalla de arbetsuppgifter som väntar på sin lösning.</pre><pre>Konkurserna i landet har ökat onormalt. Detta\r\nhar flera orsaker, men framför allt beror det på\r\nden lågkonjunktur som landet befinner sig i\r\nliksom på tidigare satsningar på väl optimistiska\r\nprojekt under senare delen av 1970-talet och\r\ndärefter. Man kan konstatera att under denna tid\r\nhar även mindre seriösa företag etablerat sig på\r\nden svenska arbetsmarknaden.</pre><pre>Under en följd av år har man uppmärksammat att\r\nden ekonomiska brottsligheten blivit mer utbredd\r\näven i vårt land. Det har vi hört talas om tidigare\r\nhär i dag i riksdagen. Den ekonomiska\r\nbrottsligheten utgör ett stort hot mot en sund\r\nmarknadsekonomi. Seriösa företag får svårt att\r\nklara sig samtidigt som man inte konkurrerar på\r\nlika villkor. Det blir inte de bästa och mest\r\nlivskraftiga företagen med de skickligaste\r\nföretagsledningarna och medarbetarna som\r\nutvecklas och blir stora på marknaden, utan de\r\nsom är mer eller mindre oseriösa.</pre><pre>Utvecklingen på detta område har gått för långt.\r\nDet kan inte vara förenligt med god företagssed\r\natt de som anmäls för ekonomisk brottslighet\r\nalltför ofta kan fortsätta med sin verksamhet\r\nmedan de som följer lagstiftningen slås ut från\r\narbetsmarknaden.</pre><pre>Undersökningar visar att det finns\r\nbrottsmisstankar när det gäller mer än hälften av\r\nde företag som går i konkurs. Brottsligheten vid\r\nkonkurser leder till ett ökat merarbete vid många\r\nav de svenska myndigheterna, inte minst vid\r\nkronofogdemyndigheterna.</pre><pre>För några år sedan omorganiserades\r\nkronofogdemyndigheterna från 81 till 24 distrikt.\r\nDessa distrikt följer i stort sett länsgränserna. I\r\nvarje distrikt skall det finnas en\r\nspecialindrivningsmyndighet. Denna enhet skall\r\narbeta med de svåraste indrivningsfallen. Vi\r\nsocialdemokrater vill framhålla betydelsen av att\r\nkronofogdemyndigheternas\r\nspecialindrivningsenheter prioriteras och att de\r\nfår ytterligare resurser.</pre><pre>Herr talman! Vi föreslår därför att ytterligare\r\nnågra miljoner satsas på att förstärka\r\nspecialindrivningsenheterna. De har haft en\r\nsynnerligen tung arbetsbelastning alltsedan de\r\ntillkom. Den verksamhet som bedrivs inom\r\nspecialenheterna är ytterst värdefull. De\r\nytterligare medel som vi socialdemokrater vill\r\nställa till förfogande bör användas till utbildning\r\noch till en välbehövlig personalförstärkning.</pre><pre>Det är oerhört värdefullt om vi på\r\nspecialenheterna över hela landet, har personal\r\nmed goda och allsidiga kunskaper i de uppgifter\r\nde skall handlägga. Om de därutöver har en god\r\npersonkännedom är detta ytterligare en merit.\r\nDessa förutsättningar, tillsammans med andra\r\nåtgärder, skulle kunna bidra till att den\r\nekonomiska brottsligheten på sikt minskas i\r\nlandet.</pre><pre>Herr talman! Med det anförde yrkar jag bifall till\r\nden till lagutskottets betänkande 1991/92:21\r\nfogade reservationen.</pre><pre>Anf. 88  JOHN ANDERSSON (v):</pre><pre>Herr talman! Jag skall fatta mig mycket kort. Jag\r\nhade bara tänkt att nämna några siffror vilka är\r\ntillräcklig argumentation för att höja det här\r\nanslaget.</pre><pre>Först vill jag nämna att riksskatteverket i sin\r\nanslagsframställan begärde 944,5 milj.kr. Man\r\nsäger att man har gjort en besparing på 6 milj.kr.\r\nnär det gäller anslaget till\r\nkronofogdemyndigheterna. Regeringen har\r\nföreslaget 613 milj.kr. för budgetåret 1992/93. För\r\nbudgetåret 1991/92 var motsvarande summa 694\r\nmilj. kr.</pre><pre>Om man ser på utgifterna för\r\nkronofogdemyndigheterna budgetåret 1990/91\r\nvar de 848 milj.kr. RSV begär ett tillskott för\r\nsummarisk process med 71 milj.kr., för\r\nutsökningsmål 15,4 milj.kr. och för inventarier\r\noch televäxlar 6,7 milj.kr. Summan blir 93,1\r\nmilj.kr. Till den summariska processen anvisar\r\nregeringen endast 10 milj.kr.</pre><pre>Nu säger man i utskottet att anslagen ökar med\r\n100 milj.kr. Samtidigt säger man att anslaget kan\r\nminska med 70 milj.kr. Anslaget ökar och\r\nminskar samtidigt. Detta torde vara en matematik\r\ni den högre skolan. I verkligheten minskar\r\nanslaget med regeringens förslag. Även med vårt\r\nförslag minskar anslaget.</pre><pre>Då kan man fråga sig om det är befogat att de får\r\nytterligare resurser. Man har en mycket stor\r\narbetsbelastning på kronofogdemyndigheterna,\r\nsom Owe Andréasson säger. De hinner inte\r\nkomma till rätta med de problem som finns i dag.\r\nKonkurser har ju blivit ett kokurrensmedel. Ett\r\nsätt att konkurrera ut andra företag är att tillskapa\r\nen konkurs och sälja billigt osv.\r\nKronofogdemyndigheterna hinner inte med.</pre><pre>Jag har här en datalista som är tre centimeter\r\ntjock. Det är en lista över dem som har skulder på\r\nminst en miljon kronor. 2 575 personer i den här\r\ndatalistan har en skuld på sammanlagt nio\r\nmiljarder kronor.</pre><pre>Riksåklagaren och rikspolisstyrelsen har gjort en\r\nutredning där de nämner att 5 000 skalbolag nu\r\nfinns i kronofogdemyndigheternas hantering.\r\nFlertalet av dem ingår i härvor av ekonomisk\r\nbrottslighet. Dessa 5 000 är sammanlagt\r\nrättsförda för drygt sex miljarder kronor i skatter\r\noch avgifter.</pre><pre>Herr talman! Allt detta borde egentligen medföra\r\natt vi förde en allvarlig diskussion om att\r\nytterligare höja det här anslaget. Beräkningar\r\nvisar ju att varje handläggare inom\r\nexekutionsväsendet drar in ca 1 milj.kr. till staten\r\noch 400 000 kr. till enskild sökande. Varje\r\nhandläggare driver alltså i genomsnitt in ca 1,4\r\nmilj.kr. till enskilda och staten. Bl.a. med tanke\r\npå den arbetslöshet som finns i dag skulle det vara\r\nmycket lönande för både staten och regeringen\r\nom man placerade en del av de arbetslösa på\r\nkronofogdemyndigheternas kansli.</pre><pre>Herr talman! Med detta vill jag yrka bifall till den\r\nmeningsyttring som jag har fogat till betänkandet.</pre><pre>Anf. 89  STIG RINDBORG (m):</pre><pre>Herr talman! Ledamöter! Jag yrkar bifall till\r\nutskottets hemställan.</pre><pre>Årets budgetförslag innebär i den här delen en\r\nresursförstärkning på 100 milj.kr. Det beror på att\r\nman tar in icke oväsentliga belopp genom\r\navgifterna. Man får alltså in mer pengar genom\r\navgiftsfinansiering. Detta är skälet till att vi har\r\nett budgetförslag som ger större resurser till\r\nkronofogdemyndigheterna.</pre><pre>Vi har också den uppfattningen -- den redovisades\r\nredan när utsökningslagen infördes -- att\r\nmyndigheten själv skall prioritera. Det\r\nankommer inte på oss i utskott och riksdag att\r\nbesitta en sådan kunskap att vi i alla hänseenden\r\nkan sköta det. Vi tror att det är riktigare och blir\r\nbättre när myndigheten själv prioriterar.</pre><pre>Det har talats om hur den ekonomiska\r\nbrottsligheten florerar. Det har här tidigare talats\r\nom den procentuella andelen brottsliga\r\nkonkurser. Med 30 års erfarenhet som\r\nkonkursförvaltare kan jag säga att det finns en\r\nliten procent grov brottslighet i konkurserna.\r\nAntalet konkurser där det förekommer brott visar\r\natt det är ett fåtal människor som ägnar sig åt\r\ndenna grova brottslighet. De skall bekämpas. Det\r\när något som ett rättssamhälle måste sätta in\r\nresurser på, precis som när det gäller all annan\r\nbrottslighet.</pre><pre>Det har föreslagits i detta budgetförslag där man\r\ni förhållande till innevarande år ökar resurserna\r\nför kronofogdemyndigheterna med 100 milj.kr.</pre><pre>Till detta kommer att justitieministern i bil. 3 till\r\nbudgetpropositionen framhåller att ytterligare\r\nåtgärder för att motverka ekonomisk brottslighet\r\növervägs. Jag upplever att regeringen ser oerhört\r\nallvarligt på den ekonomiska brottsligheten och\r\nsätter in resurser för att åstadkomma att den\r\nverkligen beivras.</pre><pre>Det talas ofta om att ekonomisk brottslighet\r\ndrabbar staten, men om man undersöker vilka\r\nsom förlorar på konkurserna finner man att staten\r\npå grund av att den har en prioriteringsrätt på sina\r\nfordringar ofta får in sina pengar i konkurserna.\r\nDäremot har underleverantörer och andra mer\r\noprioriterade fordringsägare, som står för den\r\nstora mängden av fordringar, ytterligt små\r\nmöjligheter att få utdelning.</pre><pre>Ur samhällets synpunkt, för de enskilda\r\nmänniskorna, är det därför angeläget att de här\r\nresurserna verkligen koncentreras, och vi menar\r\natt det sker bäst genom att myndigheterna får\r\ndenna anslagsökning och genom att de får klart\r\nför sig att regeringen ser allvarligt på frågan och\r\nskall återkomma. Om de själva får disponera\r\ndessa resurser skapas också en självkänsla på\r\nmyndigheterna.</pre><pre>Anf. 90  OWE ANDRÉASSON (s):</pre><pre>Herr talman! Det är riktigt, som här sägs, att vi en\r\ngång i lagutskottet har uttalat att det är\r\nkronofogdemyndigheterna själva som skall\r\nprioritera. Vi socialdemokrater har mer\r\nintresserat oss för de ganska nyinrättade\r\nspecialindrivningsenheterna inom\r\nkronofogdemyndigheterna. Vi vill att litet mer av\r\nresurser sätts in på dessa enheter, som inte är\r\nprioriterade.</pre><pre>Gjorda utredningar visar att det förekommer en\r\nstor ekonomisk brottslighet, men att det inte i så\r\nmånga fall är fråga om stora belopp. Av\r\nutredningar gjorda för några år sedan framgår att\r\ndet kan ligga ekonomisk brottslighet bakom 75 %\r\nav de företag som har gått i konkurs.</pre><pre>Det är riktigt, som Stig Rindborg säger, att det\r\ninte är staten som förlorar mest på dem utan\r\nföretagare och enskilda personer. Vi tycker för\r\nvår del att det är viktigt att även enskilda personer\r\nfår sin rätt här i samhället. Enligt vår mening bör\r\ndärför specialindrivningsenheterna vid\r\nkronofogdemyndigheterna få större resurser för\r\natt utbilda personal och för att kunna ta hand om\r\nvinsterna.</pre><pre>Anf. 91  JOHN ANDERSSON (v):</pre><pre>Herr talman! Jag skall villigt erkänna att jag inte\r\nhar vare sig den kunskap eller den inblick på det\r\nhär området som Stig Rindborg har. Därför har\r\njag fått förlita mig på uppgifter från annat håll.</pre><pre>Stig Rindborg nämnde att det inte skulle\r\nförekomma så mycket av fusk i samband med\r\nkonkurser. En doktorsavhandling som\r\npresenterades i SAF-tidningen förra året visar att\r\nskattefuskande företag har mer än 30 % lägre\r\nkostnader och kan hålla ca 25 % lägre priser.\r\nDärav dras slutsatsen att skattefusket för många\r\nföretag har blivit det främsta konkurrensmedlet\r\noch att marknadsmekanismerna sätts ur spel\r\ngenom fusket och denna osunda konkurrens.\r\nDetta leder i sin tur till ett ytterligare ökat\r\nskatteundandragande.</pre><pre>Information som jag har inhämtat från flera håll\r\ngör att jag har kommit fram till att vi behöver ge\r\nkronofogdemyndigheterna ytterligare medel. Jag\r\ntyckte också att det framgick av Stig Rindborgs\r\nanförande att han egentligen var inne på samma\r\nlinje.</pre><pre>Anf. 92  STIG RINDBORG (m):</pre><pre>Herr talman! Jag vill bara kort understryka att\r\nresursförstärkningen uppgår till 100 milj.kr. i\r\nförhållande till läget innevarande år. Jag menar\r\natt de myndigheter som får detta själva kan\r\ndestinera de förstärkningar som behövs.</pre><pre>När det sedan gäller brott säger jag att det är ett\r\nfåtal personer som ägnar sig åt grov brottslighet i\r\nsamband med konkurser. Merparten av dem som\r\ndriver företag och sedan hamnar i konkurs är\r\nsjysta och ärliga människor. Den uppfattningen\r\ngrundar jag på min egen erfarenhet. Däremot\r\nanmäler vi som fungerar som förvaltare vid\r\nkonkurser sådana när det kan finnas skäl att\r\nmisstänka brott, men det är då inte annat än i de\r\nfall som jag har talat om fråga om någon grov\r\nbrottslighet.</pre><pre>Överläggningen var härmed avslutad.</pre><pre>13 §  Anslag till bokföringsnämnden, m.m.</pre><pre>Föredrogs</pre><pre>lagutskottets betänkande</pre><pre>1991/92:LU22 Anslag till bokföringsnämnden,\r\nm.m. (prop. 1991/92:100 delvis).</pre><pre>Andre vice talmannen konstaterade att ingen\r\ntalare var anmäld.</pre><pre>(Beslut fattades efter 14 §.)</pre><pre>14 §  Ekonomiska föreningar, m.m.</pre><pre>Föredrogs</pre><pre>lagutskottets betänkande</pre><pre>1991/92:LU23 Ekonomiska föreningar, m.m.</pre><pre>Andre vice talmannen konstaterade att ingen\r\ntalare var anmäld.</pre><pre></pre><pre>Beslut</pre><pre>Företogs till avgörande konstitutionsutskottets\r\nbetänkande 1991/92:KU28, justitieutskottets\r\nbetänkanden 1991/92:JuU7, JuU13, JuU14, JuU15\r\noch JuU16 samt lagutskottets betänkanden\r\n1991/92:LU20, LU21, LU22 och LU23.</pre><pre>Konstitutionsutskottets betänkande KU28</pre><pre>Mom. 1 och 2 (anslaget till Kungliga hovstaten,\r\nm.m.)</pre><pre>Utskottets hemställan bifölls med 289 röster mot 18\r\nför meningsyttringen av Johan Lönnroth. 3\r\nledamöter avstod från att rösta.</pre><pre>Mom. 3</pre><pre>Utskottets hemställan bifölls.</pre><pre>Justitieutskottets betänkande JuU7</pre><pre>Mom. 1 (rekvisitet låg ålder)</pre><pre>Utskottets hemställan bifölls med 179 röster mot\r\n125 för reservation 1 av Ulla-Britt Åbark m.fl. 6\r\nledamöter avstod från att rösta.</pre><pre>Mom. 2 (sexuellt utnyttjande m.m.)</pre><pre>Utskottets hemställan bifölls med 176 röster mot\r\n136 för reservation 2 av Ulla-Britt Åbark m.fl.</pre><pre>Mom. 3--8</pre><pre>Utskottets hemställan bifölls.</pre><pre>Justitieutskottets betänkande JuU13</pre><pre>Utskottets hemställan bifölls.</pre><pre>Justitieutskottets betänkande JuU14</pre><pre>Utskottets hemställan bifölls.</pre><pre>Justitieutskottets betänkande JuU15</pre><pre>Utskottets hemställan bifölls.</pre><pre>Justitieutskottets betänkande JuU16</pre><pre>Mom. 1 (anslag till riksåklagaren m.m.)</pre><pre>Utskottets hemställan bifölls med 177 röster mot\r\n133 för reservationen av Ulla-Britt Åbark m.fl.</pre><pre>Mom. 2--4</pre><pre>Utskottets hemställan bifölls.</pre><pre>Lagutskottets betänkande LU20</pre><pre>Mom. 1--9</pre><pre>Utskottets hemställan bifölls.</pre><pre>Mom. 10 (skyddet för företagshemligheter)</pre><pre>Utskottets hemställan bifölls med 293 röster mot 19\r\nför meningsyttringen av John Andersson.</pre><pre>Lagutskottets betänkande LU21</pre><pre>Först biträddes reservationen av Maj-Lis Lööw\r\nm.fl. -- som ställdes mot meningsyttringen av John\r\nAndersson -- med acklamation.</pre><pre>Härefter bifölls utskottets hemställan med 179\r\nröster mot 132 för reservationen av Maj-Lis Lööw\r\nm.fl. 1 ledamot avstod från att rösta.</pre><pre>Lagutskottets betänkande LU22</pre><pre>Utskottets hemställan bifölls.</pre><pre>Lagutskottets betänkande LU23</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, utrikesutskottets betänkanden UU9,\r\nUU10 och UU14, socialutskottets betänkande\r\nSoU14, skatteutskottets betänkande SkU23,\r\ntrafikutskottets betänkande TU12 samt\r\narbetsmarknadsutskottets betänkande AU10,\r\nbeslöt kammaren på förslag av andre vice\r\ntalmannen medge att de fick företas till avgörande\r\ni ett sammanhang sedan debatten i alla dessa\r\närenden avslutats.</pre><pre>15 §  Verksamheten inom Europarådet</pre><pre>Föredrogs</pre><pre>utrikesutskottets betänkande</pre><pre>1991/92:UU9 Verksamheten inom Europarådet\r\n(redog. 1991/92:3 och skr. 1990/91:165).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>16 §  Nordiskt samarbete</pre><pre>Föredrogs</pre><pre>utrikesutskottets betänkande</pre><pre>1991/92:UU10 Nordiskt samarbete (redog.\r\n1991/92:4).</pre><pre>Anf. 93  YLVA ANNERSTEDT (fp):</pre><pre>Herr talman! Det nordiska samarbetet har både\r\nstarka och svaga sidor. Till de starka sidorna hör\r\nframför allt lagstiftningssamarbetet och det som\r\nman lyckades uppnå politiskt under 50- och 60-\r\ntalen, då de stora och grundläggande nordiska\r\nsamarbetsavtalen slöts. Passfriheten inrättades, en\r\nfri arbetsmarknad infördes, konventionen om\r\ngemensam nordisk social trygghet ingicks och det\r\ns.k. nordiska kulturavtalet träffades.</pre><pre>Det är i dag lätt att glömma bort att de här avtalen\r\ni vissa fall faktiskt går betydligt längre än vad som\r\nhittills gällt inom EG. Man kan kanske invända att\r\nframstegen inom det nordiska samarbetet inte är så\r\nmärkliga, men man måste ändå komma ihåg att\r\nsamarbetet har varit möjligt trots att de nordiska\r\nstaterna valt olika säkerhetspolitiska lösningar och\r\ntrots att Danmark numera sedan länge är medlem i\r\nEG.</pre><pre>Den nordiska modellen kan väl därför sägas vara\r\nett samarbete som bygger på att utveckla det som\r\när gemensamt men som samtidigt tolererar att\r\nländerna väljer olika vägar i andra avseenden. I den\r\nhär meningen kan kanske det nordiska samarbetet\r\nbli en förebild för de länder i Öst- och\r\nCentraleuropa som frigjort sig från de\r\nkommunistiska banden och söker nya\r\nsamarbetsvägar.</pre><pre>Samtidigt som integrationsprocessen i EG pågår\r\nordentligt har det nordiska samarbetet visat sina\r\nsvaga sidor. När människor, kapital, varor och\r\ntjänster rör sig betydligt friare i Västeuropa och när\r\nde öst- och centraleuropeiska staterna sökt\r\ninspiration och kontakter har de nordiska\r\nsamarbetsorganisationerna varit alltför passiva. De\r\nförhandlingar som har förts och de kontakter som\r\nhar knutits har till största delen skett utan deras\r\nmedverkan.</pre><pre>Vad blir det då kvar av det nordiska samarbetet i\r\ndet framtida Europa? Är det nordiska samarbetet\r\notidsenligt? I Folkpartiet liberalerna tror vi inte\r\ndet. Vi har identifierat en rad områden där det\r\nnordiska samarbetet utomordentligt väl passar för\r\nfortsatt arbete och också kan intensifieras.</pre><pre>Det gäller då framför allt nordbors rättigheter, där\r\ndet fortfarande finns en lång rad hinder för det fria\r\nutbytet över gränserna. Det gäller forskarutbyte,\r\ndet gäller studentutbyte, det gäller det nordiska\r\nlagstiftningssamarbetet, trafik, miljö, ja, en lång\r\nrad områden, där ett nordiskt samarbete har sin\r\ngivna plats. Inte minst när det gäller insatserna i\r\nÖst- och Centraleuropa är det nordiska samarbetet\r\nviktigt.</pre><pre>Vid den senaste sessionen i Helsingfors var\r\nresultatet av diskussionerna ändå att Norden skall\r\nvisa en ökad öppenhet utåt. Tidigare har det ju\r\nvarit väldigt svårt att diskutera internationella\r\nfrågor i Nordiska rådet. Man skall också ha ett mer\r\naktiv anslag både när det gäller arbetet mot Europa\r\noch när det gäller Baltikum.</pre><pre>Glädjande var också det engagemang som visades\r\nfrån de nordiska statsministrarna för den nordiska\r\nsaken. Eftersom Nordiska rådet är en rådgivande\r\nförsamling krävs ju beslut i de nationella\r\nparlamenten, och det krävs en uppbackning av\r\nbeslutsfattarna på hemmaplan för att råden som\r\nNordiska rådet ger skall få genomslag. Bl.a. därför\r\nhar vi väckt den motion som utrikesutskottet har\r\nbehandlat.</pre><pre>Jag tycker kanske att utskottet i betänkandet har en\r\ndefensiv hållning och inte vågar säga så mycket om\r\nden nordiska tanken och betydelsen av den. Man\r\nägnar sig mer åt att säga att vi får vänta och se vad\r\nEES-avtalet ger, vi måste vänta och se hur det\r\nnordiska samarbetet skall anpassas.</pre><pre>Jag vill ändå erinra om att det faktiskt finns en lång\r\nrad områden där man inte alls behöver avvakta\r\nEES-avtalet eller övriga Europaaktiviteter för att\r\nintensifiera det nordiska samarbetet. Också här\r\nfinns det anlendning att erinra om den nordiska\r\nsamhörigheten när det gäller kultur, språk, syn på\r\nvälfärd och social trygghet, som det är viktigt att\r\nunderstryka och vidareutveckla. Jag skulle alltså ha\r\nönskat att utskottet hade varit litet mer offensivt\r\nnär det gäller att förverkliga det nordiska\r\nsamarbetet, också genom konkreta beslut.</pre><pre>Herr talman! Jag yrkar bifall till motion 520.</pre><pre>Anf. 94  INGER KOCH (m):</pre><pre>Herr talman! Sedan utskottets betänkande med\r\ntiteln Nordiskt samarbete skrevs har Nordiska\r\nrådets 40:e session i Helsingfors ägt rum. Ylva\r\nAnnerstedt nämnde också det. Det var denna\r\nsession som så många av oss hoppades skulle bli ett\r\nförsta steg på vägen ut ur den stagnation som\r\npräglat det nordiska samarbetet under de senaste\r\nåren.</pre><pre>I ett Europa statt i omvandling är det nödvändigt\r\natt söka ett nytt innehåll även i det nordiska\r\nsamarbetet. Framtiden tillhör det europeiska\r\nsamarbetet. Det är som en del av detta\r\növernationella europeiska samarbete som vårt\r\nnordiska samarbete kan finna sin framtid. Att ställa\r\nsig vid sidan av detta samarbete är att ställa sig vid\r\nsidan av en möjlighet att vara med och forma\r\nframtiden. Det är det europeiska engagemanget\r\nsom är nyckeln till vår nordiska framtid. När nu\r\nbåde Sverige och Finland ansökt om medlemskap i\r\nEG, kan man säga att Norden håller på att ta steget\r\nin i det övriga Europa.</pre><pre>Sovjetunionens sönderfall, bildandet av nya\r\nsjälvständiga stater, och framför allt de tre baltiska\r\nstaternas frihet, har öppnat nya möjligheter för ett\r\nnordiskt samarbete även österut.</pre><pre>Det baltiska investeringsprogram som de nordiska\r\nregeringarna lade fram under Helsingforssessionen\r\när ett konkret exempel på detta nya samarbete.\r\nProgrammet innebär ett ekonomiskt stöd till små-\r\noch medelstora företag i Baltikum för att stärka\r\nföretagsamheten. Det är en av\r\ngrundförutsättningarna för att skapa en stabil\r\nmarknadsekonomi i dessa länder.</pre><pre>Andra tänkbara nordiska samarbetsprojekt är\r\ninsatser för att avhjälpa de värsta av de mycket\r\nallvarliga säkerhetsproblem som finns i de\r\nsovjetbyggda kärnkraftverken. Gårdagens olycka\r\nvid kärnkraftverket utanför S:t Petersburg visar hur\r\nangeläget detta är.</pre><pre>Ett samarbete mellan länderna kring Östersjön för\r\natt lösa de stora miljöproblemen utgör också ett\r\nnaturligt objekt för det nordiska samarbetet. Allt\r\ndetta är en utmaning och en möjlighet som kommer\r\natt bidra till en ny dynamik i Norden.</pre><pre>Herr talman! Det steg in i den europeiska unionen\r\nsom Norden nu tar, vilket också innebär ett\r\nsamarbete inom de utrikes- och säkerhetspolitiska\r\nfrågorna, och det nya samarbetet med länderna\r\nkring Östersjön, ger oss möjligheter till ett helt nytt\r\nnordiskt samarbete inom den vidare europeiska\r\nramen. Det är med hjälp av detta europeiska\r\nsamarbete och de nya uppgifterna som Europa står\r\ninför som det nordiska samarbetet kan förnyas och\r\nutvecklas.</pre><pre>Anf. 95  DANIEL TARSCHYS (fp):</pre><pre>Herr talman! Jag vill för ordningens skull yrka bifall\r\ntill hemställan i utrikesutskottets betänkande.</pre><pre>Utrikesutskottet delar helt den positiva värdering\r\nav det nordiska samarbetet som både Ylva\r\nAnnerstedt och Inger Koch gav uttryck för. Men vi\r\nfinner inte skäl att göra de uttalanden som begärs i\r\nmotionen 520. Vi besvarar yrkandena med ett\r\npositivt resonemang som helt överensstämmer med\r\nmotionens andemening.</pre><pre>Anf. 96  MATS HELLSTRÖM (s):</pre><pre>Herr talman! Ylva Annerstedt yrkar ju bifall till sin\r\nmotion, vilket är som att slå in öppna dörrar.\r\nUtskottet framför i betänkandet att frågorna\r\ndiskuterades vid Helsingforssessionen.\r\nMinisterrådet gjorde en genomgång av vad EES-\r\navtalet har för innebörd för nordiskt samarbete. På\r\nden grundvalen har ekonomiska utskottet lagt fram\r\nett betänkande. Nordiska rådet har antagit\r\nbetänkandet, och nu går processen vidare. Vid den\r\nsession som skall hållas i Åhus skall vi\r\nförhoppningsvis fatta beslut. Då kommer en del\r\nförslag att behandlas som bl.a. gäller nordbors\r\nrättigheter -- som Ylva Annerstedt också har\r\nnämnt. Det är viktiga frågor för alla nordister att\r\ndriva.</pre><pre>När vi i Nordiska rådet har bestämt oss för en\r\nhandlingsordning som det skall fattas beslut om i\r\nÅhus, vore det konstigt att lyfta ut några enstaka\r\npunkter här.</pre><pre>Processen går, precis som Daniel Tarschys säger, i\r\nden anda som Ylva Annerstedt har lyft fram. Jag\r\ntycker att det är bra att vi är eniga. Men det är att\r\nslå in öppna dörrar när man kritiserar utskottet för\r\natt vara passiv i denna fråga.</pre><pre>Anf. 97  YLVA ANNERSTEDT (fp):</pre><pre>Herr talman! Det är utomordentligt att man i\r\nekonomiska utskottet har bestämt sig för att\r\nfrågorna skall behandlas i Åhus. Men det utgör\r\ninget hinder för oss i det nationella parlamentet att\r\ntillstyrka dem.</pre><pre>Jag erinrade tidigare om att vad Nordiska rådet\r\nbeslutar utgör rekommendationer till de nationella\r\nregeringarna. Förr eller senare måste det fattas ett\r\nbeslut i det nationella parlamentet. Det är inget\r\nsom hindrar att Sverige är först.</pre><pre>Anf. 98  INGER KOCH (m):</pre><pre>Herr talman! Jag tycker att det är viktigt med en\r\nkorrekt tågordning. Nordiska rådet skall först få\r\nkomma med förslag som sedan de nordiska\r\nparlamenten skall fatta beslut om. Vi skall inte göra\r\ntvärtom. Sveriges utrikesutskott skall inte tala om\r\nför Nordiska rådet vad rådet skall besluta. Det är\r\nviktigt att komma ihåg det.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>17 §  Vissa anslag m.m. inom\r\nutrikesdepartementets område</pre><pre>Föredrogs</pre><pre>utrikesutskottets betänkande</pre><pre>1991/92:UU14 Vissa anslag m.m. inom\r\nutrikesdepartementets område (prop. 1991/92:100\r\ndelvis).</pre><pre>Anf. 99  MAJ BRITT THEORIN (s):</pre><pre>Herr talman! Låt mig börja med att yrka bifall till\r\nden socialdemokratiska reservationen. Motivet\r\nhärtill är följande.</pre><pre>Den breda samstämmigheten om\r\nsäkerhetspolitikens mål och inriktning har vuxit\r\nfram i en öppen debatt mellan olika åsiktsriktningar\r\noch intressen. I den kunniga och medvetna\r\ndebatten är Folkrörelsesveriges medverkan\r\navgörande.</pre><pre>Under en lång följd av år har till information,\r\nstudier och forskning om fred och nedrustning\r\nanslag beviljats dels som grundbidrag, dels som\r\nprojektbidrag. Riksdagen beslöt 1986/87 på förslag\r\nav Socialdemokraterna, Folkpartiet och Centern\r\natt i etapper räkna upp anslaget till 25 milj.kr.\r\nDärefter har riksdagen uttalat ''att anslaget F 3 på\r\nsikt bör öka till att motsvara en promille av\r\nförsvarsanslaget.''</pre><pre>1990/91 gjordes en uppräkning till 26 milj.kr.\r\nAnslaget frystes för innevarande år på samma nivå\r\nav statsfinansiella skäl, men utrikesutskottet\r\nbekräftade sin principiella syn på det s.k.\r\npromillemålet.</pre><pre>Moderaterna begärde förra året, som enda parti i\r\nriksdagen, en sänkning av dessa 26 milj.kr. med 16\r\nmilj.kr. med argumentet att föreningslivet inte bör\r\nbli beroende av riktade bidrag från statsmakterna.</pre><pre>Nu föreslår regeringen en minskning med 2\r\nmilj.kr., vilket innebär en minskning av\r\nfredsrörelsens anslag med 8 % -- samtidigt som\r\ntrossamfunden får en uppräkning med 3 %,\r\nungdomsorganisationerna med 4 %,\r\nnykterhetsorganisationerna med 5 % och\r\nkvinnoorganisationerna med 4 %. Kanske än mer\r\nanmärkningsvärt är att de frivilliga\r\nförsvarsorganisationerna får en ökning med 12 %.\r\nDet är alldeles klart var regeringens prioriteringar\r\nnu finns. De är i vart fall inte hos fredsrörelsen och\r\ntill stöd för studier och information om fred och\r\nnedrustning.</pre><pre>Vi socialdemokrater godtar inte denna nerdragning\r\nav fredsrörelsens anslag. Här har vi också stöd från\r\nSveriges Fredsråd, som är ett samarbetsorgan för\r\nfredsrörelserna. De anger tre skäl mot en\r\nnedskärning.</pre><pre>För det första lever vi i en tid av global nedrustning\r\nmed historiska möjligheter till fred. De krafter som\r\nhar gått i spetsen för dessa idéer måste ges resurser\r\natt arbeta vidare med studier och information.</pre><pre>För det andra betyder de stora ideella insatserna i\r\nfredsrörelsen att F 3-anslaget är en\r\nkostnadseffektiv metod att föra ut kunskap och\r\ninitiera debatt om svensk utrikespolitik.</pre><pre>För det tredje är fredsrörelsen folkbildande och\r\nstärker demokratin gneom att engagera\r\nallmänheten i internationella frågor.</pre><pre>Vi socialdemokrater menar att riksdagen dessutom\r\nbör uttala dels att organisationerna som erhåller\r\ngrundbidrag bör få dessa uppräknade med 10 %\r\nmed motsvarande minskning av projektbidragen,\r\ndels att inriktningen om en promille av\r\nförsvarsanslaget till F 3 ligger fast.</pre><pre>Utskottet noterar att regeringen bl.a. i ljuset av de\r\nförändrade storpolitiska förutsättningarna för\r\nnedrustningspolitiken vill göra en översyn av\r\nanslagen, utvärdera användningen och utarbeta\r\nriktlinjer för framtida utnyttjande. Därmed vill\r\nutskottets majoritet inte göra något uttalande om\r\nF 3-anslagets storlek.</pre><pre>I mina ögon är det något underligt att först sänka\r\nanslaget, sedan inte ta ställning till den principiella\r\nhållning riksdagen tidigare intagit att en promille av\r\nförsvarsanslaget skall gå till fredsinformation, men\r\nändå försöka rädda själen genom ett uttalande att\r\nett betydande stöd också i fortsättningen skall utgå.\r\nRimligen borde man väl ha väntat med att sänka\r\nanslaget tills man bestämt sig för vad man vill. Vet\r\nman inte det? Men höja anslagen till frivilliga\r\nförsvarsorganisationer med 12 %, det visste\r\nregeringen att den ville.</pre><pre>Herr talman! Med detta yrkar jag bifall till den\r\nsocialdemokratiska reservationen nr 3.</pre><pre>Anf. 100  LARS MOQUIST (nyd):</pre><pre>Herr talman! Sveriges andel av Nordiska\r\nministerrådets budget uppgår till 250 milj.kr. Det är\r\nmycket pengar, anser säkert många -- orimligt\r\nmycket pengar, tycker vi i Ny demokrati. Somliga\r\nanser kanske att man får en hel del för dessa 250\r\nmiljoner, andra tycker tvärtom.</pre><pre>Nordiska rådet har säkerligen många vällovliga\r\navsikter. Man vill främja nordiskt samarbete inom\r\nen mängd olika områden. För att hantera detta har\r\nman byggt upp en egen byråkrati. Man har byggt\r\nupp drygt 160 institutioner. Man arbetar inom 34\r\nolika sektorer och bara inom kulturområdet finns\r\ndet 49 institutioner.</pre><pre>Är det rimligt att bygga upp en organisation av\r\ndetta format? Är det rimligt att skattebetalarna i\r\nNorden skall hjälpa varandra med att bekosta en\r\nmängd olika institutioner och en mängd olika\r\nprojekt även när institutionen främst betjänar ett\r\nenda lands intressen? Är det riktigt och rimligt att\r\nsvenska skattebetalare skall vara delbetalare för\r\nt.ex. Nordens hus i Reykjavik och på Färöarna eller\r\nNordens institut på Grönland och på Åland?</pre><pre>Uppfinningsrikedomen är ju enorm och\r\nämnesområdena oändliga inom vilka man vill\r\nlämna rekommendationer om gemensamt nordiskt\r\nagerande eller gemensam nordisk syn. Delegaterna\r\ninom Nordiska rådet har stora ambitioner. Man för\r\nfram allt fler frågor för nordiskt samarbete. Antalet\r\nnya förslag eller motioner från delegaterna i\r\nNordiska rådet är kanske för en och annan en\r\nmåttstock på den egna kreativiteten. Men hur ofta\r\nleder detta till resultat? Hur ofta skulle man inte på\r\nett snabbare och effektivare sätt ha kunnat föra\r\nfram de här frågorna i sitt eget parlament och direkt\r\nkunnat påverka sin egen regering, som utan\r\nsamrådsförfarande i Nordiska rådet kunnat ta\r\nkontakt med andra nordiska länders regeringar?\r\nHär har man inrättat ett nordiskt råd för att\r\nparlamentarikerna skall tro att de har något att säga\r\ntill om. Men i själva verket är ju rådsdelegaternas\r\nmakt mycket ringa. Det är mera ett spel för\r\ngalleriet -- ett dyrt spel.</pre><pre>Vi i Ny demokrati vill gå en annan väg. Vi vill\r\nförenkla och avbyråkratisera. Vi anser att\r\nverksamheten är ineffektiv och förlegad. Kanske\r\nhar vi också rätt när vi i vår motion 1991/92:U305\r\nsäger att verksamheten följs med ett\r\ncocktailbetonat intresse. De nordiska regeringarna\r\nhar i vart fall inte velat ge Nordiska rådet en\r\nbeslutande funktion. Om man vågade göra det\r\nskulle verksamheten följas med ett helt annat\r\nintresse. Att ha ett rådgivande nordiskt råd anser vi\r\nvara slöseri med skattebetalarnas pengar.</pre><pre>Om Nordiska rådet skall bestå vill vi att man skall\r\nkoncentrera sig på energi- och miljöfrågor samt\r\nsamordna biståndsarbetet med våra baltiska\r\ngrannar. Konsekvenserna i Norden av EES-avtalet\r\nkunde också inrymmas i Nordiska rådets\r\narbetsuppgifter.</pre><pre>Vi i Ny demokrati vill minska Nordiska rådets roll i\r\ndet nordiska samarbetet radikalt. Vi anser att\r\nnordiskt samarbete är värdefullt, men samrådet\r\noch erfarenhetsutbytet borde ske i andra former,\r\nt.ex. genom direktkontakt mellan de nordiska\r\nregeringarna eller genom direktkontakt mellan\r\ninstitutioner inom ett och samma\r\nverksamhetsområde. Vi föreslår en minskning av\r\nanslaget till Nordiska ministerrådet med 80 % och\r\nföreslår ett anslag på 50 milj.kr. i stället för yrkade\r\n250 milj.kr.</pre><pre>Jag yrkar därför, herr talman, bifall till reservation\r\n1 från Ny demokrati och avslag på utskottets\r\nhemställan under mom. 19.</pre><pre>Herr talman! När det gäller anslagen under\r\npunkten F Nedrustnings- och säkerhetspolitiska\r\nfrågor kan man konstatera att regeringen föreslår\r\nen höjning av anslagen i förhållande till\r\ninnevarande budgetår med 6,2 milj.kr. -- från 80,5\r\ntill 86,7 miljoner. Detta gör man i en tid av global\r\navspänning, i en tid när vi fått uppleva Tysklands\r\nåterförening, öststaternas demokratisering och\r\nWarszawapaktens upplösning och Sovjetunionens\r\nsönderfall. Jag är medveten om att allt inte är frid\r\noch fröjd -- konflikten i Jugoslavien inger oro,\r\nutvecklingen i f.d. Sovjetunionen kan också\r\nkomma att gå i en riktning som inte är önskvärd.\r\nMen i en tid av svångsremspolitik, med\r\nRehnbergsavtal, med ökande arbetslöshet, med\r\nekonomiska bekymmer för många människor i vårt\r\neget land -- då föreslår regeringen att man skall\r\nsatsa än större anslag inom det nedrustnings- och\r\nsäkerhetspolitiska området. Visserligen drar man\r\nned anslaget för information, studier och forskning\r\nmed 2 miljoner men fördubblar nästan anslaget till\r\nESK. Höjningen av ESK-anslaget från drygt 5\r\nmiljoner till 10 milj.kr. motiveras med att tre nya\r\nsekretariat inrättas ute i Europa och att anslaget\r\nendast är Sveriges obligatoriska bidrag till ESK:s\r\nmötes- och informationsverksamhet inkl. ESK:s\r\nkommunikationssystem.</pre><pre>Jag tycker att Sverige skulle föregå med gott\r\nexempel och verka för en begränsning av\r\ndelegationernas storlek samt även försöka få övriga\r\nländer inom ESK att inte medverka till att det byggs\r\nupp en enorm byråkrati liknande den inom FN:s\r\nram. Många fattiga länder har ju inte råd att betala\r\nalla dessa sekretariat, alla dessa organisationer.\r\nMan har ibland svårt att betala för sina egna\r\ndelegater. Det lär väl sluta med att vi rika svenskar\r\nfår betala när andra inte klarar av det. Nej, bromsa\r\nutbyggnaden av alla dessa internationella\r\norganisationer.</pre><pre>Vi i Ny demokrati anser att hela F-anslaget skall\r\nminska med 25 %, vilket innebär en reducering av\r\ntotalanslaget från drygt 86 miljoner till 65 milj.kr.\r\nJag yrkar därför bifall även till reservation 2 från Ny\r\ndemokrati, avseende mom. 38, 39, 40, 43, 44 och 46\r\noch avslag på utskottets hemställan under dessa\r\nmoment.</pre><pre>Anf. 101  DANIEL TARSCHYS (fp):</pre><pre>Herr talman! Från Ny demokrati brukar vi få höra\r\natt vi inte skall ha så mycket samarbete med och\r\ninte ge så mycket bistånd till länder som ligger långt\r\nbort från vårt land, utan att vi skall koncentrera oss\r\nmera på kontakterna med våra grannar. Mot den\r\nbakgrunden är det ganska chockerande att få höra\r\natt Ny demokrati i stort sett vill avveckla det\r\nnordiska samarbetet. Det är egentligen vad Ny\r\ndemokratis yrkande innebär. Man skär ner de\r\nanslag vi har för nordiskt samarbete med 80 % --\r\nman tar bort 200 miljoner. Detta är i praktiken att\r\nlägga en död hand över det nordiska samarbete vi\r\nhar på väldigt många olika områden.</pre><pre>Lars Moquist vill ge sken av det mest rör sig om\r\nbyråkrati. Jag tror att många människor vet att så\r\ninte är fallet. Det nordiska samarbetet finns inom\r\nmånga, många olika sektorer. Det innebär att\r\nyrkesfolk, experter, människor med olika\r\nintressen, människor med olika kunskaper i de\r\nnordiska länderna kan ha kontakt, kan förkovra\r\nsig, kan diskutera med varandra, kan lära av\r\nvarandras erfarenheter. Det nordiska samarbetet\r\nhar varit en oerhört rik källa för utveckling i alla\r\nvåra länder och har stor betydelse för vår förmåga\r\natt förnya politiken, att förnya tänkandet, att\r\nutveckla hela vårt samhällsliv. Det vore, tycker jag,\r\nen katastrofal dumhet att nu skära bort det\r\nnordiska samarbetet från vår budget.</pre><pre>Jag yrkar med dessa ord, herr talman, avslag på Ny\r\ndemokratis förslag på denna punkt.</pre><pre>Ny demokrati vill också skära bort en väldig massa\r\nforskning och annan verksamhet på det\r\nsäkerhetspolitiska området. Det tror jag även är\r\nmycket oklokt. Över huvud taget går det som en\r\nröd tråd genom Ny demokratis yrkanden att man\r\nvill ha mindre pengar till forskning, mindre pengar\r\ntill tänkande, mindre pengar till kunskap -- att man\r\nvill ha mindre underlag, kort sagt, för klokt\r\nbeslutsfattande. Jag tror, herr talman, att detta är\r\nett ytterst oklokt tänkande.</pre><pre>Jag yrkar avslag på Ny demokratis förslag även på\r\nden punkten.</pre><pre>Jag delar Maj Britt Theorins höga uppskattning av\r\nfredsorganisationernas verksamhet. Det utförs\r\nmycket värdefullt arbete bland folkorganisationer\r\nsom sysslar med fred och säkerhet, och utskottets\r\nmajoritet uttalar även uppskattning av detta arbete\r\noch avstyrker regeringens förslag att 24 miljoner\r\nskall beviljas till stöd för arbetet.\r\nSocialdemokraterna har i flera år varit överens med\r\növriga partier om att en neddragning kan ske. Man\r\nhar frusit anslaget i fjol och man är med om en\r\nfrysning även i år. Inriktningen när det gäller\r\nanslaget är alltså densamma som regeringens i reala\r\ntermer, men det är en skillnad på 2 miljoner. Detta\r\när självfallet en hel del pengar -- dock är det en\r\ngradskillnad snarare än en artskillnad mellan\r\nregeringens förslag på den här punkten och\r\nsocialdemokraternas förslag.</pre><pre>Självfallet är det här anslaget viktigt och värdefullt.</pre><pre>Regeringen aviserar nu en översyn av anslaget, där\r\nman vill se hur det har använts undr de år som har\r\ngått. Vi menar i utskottets majoritet att det är\r\nvärdefullt att en sådan översyn sker. När den har\r\nskett finns underlag för fortsatta resonemang om\r\nhur det här stödet lämpligen bör utformas.</pre><pre>Med detta, herr talman, yrkar jag bifall till\r\nutskottets hemställan på samtliga punkter.</pre><pre>Anf. 102  MAJ BRITT THEORIN (s) replik:</pre><pre>Herr talman! Det är naturligtvis en mycket stor\r\nskillnad på om man medvetet sänker ett anslag med\r\ntvå miljoner eller om man låter det vara oförändrat\r\noch fryser det. Vi hade inte mera pengar att ge till\r\nfredsrörelsen, men vi var inte beredda att sänka\r\nanslagen till fredsrörelsen, vilket regeringen nu gör.</pre><pre>Anledningen till min och socialdemokratins oro är\r\nmycket tydlig. Nu ligger anslagen, utrikespolitiken\r\noch freds- och nedrustningspolitiken i\r\nModeraternas händer. Jag påpekade också tidigare\r\natt Moderaterna förra året begärde en neddragning\r\nmed 16 miljoner på detta anslag, just med\r\nhänsvisning till att föreningslivet inte skall bli\r\nberoende av riktade bidrag ifrån statsmakternas\r\nsida.</pre><pre>Innan översynen är gjord är det litet underligt att gå\r\nmed på detta. Det är dock en signal som man från\r\nmajoritetens sida har gjort till fredsrörelserna att\r\ndet inte längre är fråga om en promille.</pre><pre>Om jag kunde räkna med att utskotets majoritet\r\ngaranterade att den inställning som riksdagen\r\ntidigare har intagit om att en promille av\r\nförsvarsanslaget skall gå till fredsinformation och\r\nfredsstudier, skulle jag vara nöjd om det fanns en\r\nsådan deklaration från majoritetens sida. Min fråga\r\ntill Daniel Tarschys är följande: Kan man tänka sig\r\natt ni när ni har gjort er översyn är beredda att säga\r\natt det är en rimlig princip och att man skall hålla\r\nfast vid den? Informationsarbete i demokratisk\r\nordning om fred och nedrustning behövs även i\r\nfortsättningen, även om nedrustningsprocessen har\r\nstartat i Europa.</pre><pre>Det är litet bakvänt att först sänka anslaget, sedan\r\ngöra en översyn, därefter säga att man kommer\r\ntillbaka och ändå vilja rädda sitt samvete med att\r\nsäga att man nog trots allt tycker att det här är\r\nviktigt för annars kanske fredsrörelsen blir litet\r\nförtvivlad. Utan någon diskussion och översyn har\r\nman utrymmme att höja de frivilliga\r\nförsvarsorganisationernas anslag med 12 %. Det är\r\nockså en klar signal.</pre><pre>Anf. 103  DANIEL TARSCHYS (fp) replik:</pre><pre>Jag har litet svårt att följa med Maj Britt Theorin\r\nnär hon först säger att Moderaterna vill ha tio\r\nmiljoner kronor till detta. I nästa ögonblick säger\r\nhon att det är tydligt att det är Moderaterna som\r\nstyr i den här frågan. Jag tycker att vi har etablerat\r\nsom faktum i den här debatten att regeringen\r\nföreslår 24 miljoner. Det påminner faktiskt, Maj\r\nBritt Theorin, mera om den ståndpunkt som några\r\nandra partier än Moderaterna har intagit.</pre><pre>Det är väl ändå klart att en s.k. frysning också\r\ninnebär en neddragning av det reala innehållet i det\r\nhär stödet. I fjol, med den inflation som\r\nSocialdemokraterna höll landet med, innebar det\r\nhär en real minskning på 8--9 % av anslaget. Denna\r\nminskning föreslår Socialdemokraterna bör\r\nfortsätta. Man vill fortfarande frysa anslaget.\r\nSocialdemokraterna föreslår en real neddragning\r\nav anslaget under tre år. Då kan man självfallet\r\nvända frågan tillbaka till Maj-Britt Theorin: Om\r\ndet nu är bakvänt att sänka anslaget först och\r\nutreda sedan, varför följer Socialdemokraterna den\r\nlinjen? Det gör ni uppenbarligen.</pre><pre>Anf. 104  MAJ BRITT THEORIN (s) replik:</pre><pre>Herr talman! Nej, så enkelt är det inte. Varje vanlig\r\nenkel svensk kan räkna ut att 2 miljoner mindre är\r\n2 miljoner mindre. 26 miljoner är 26 miljoner, och\r\n24 miljoner är 2 miljoner mindre. Så enkelt är det.</pre><pre>Vi vill gärna höja anslaget till fredsrörelserna. Vi\r\nanser att det behövs. Men vi har ännu inte haft\r\nutrymme att gå ut med mera pengar än vad vi har\r\ngjort hittills. Däremot har vi definitivt inte varit\r\nberedda att höja anslagen till frivilliga\r\nförsvarsorganisationer, alla andra organisationer\r\noch allt annat föreningsliv i samhället samtidigt som\r\nman sänker anslaget till fredsrörelsen. Det är den\r\nsignalen som den nya regeringen ger.</pre><pre>Jag får ta Daniel Tarschys inlägg som en garanti för\r\natt det inte kommer att bli några prutningar på\r\nanslagen till fredsrörelserna, eftersom han så klart\r\nmarkerade att man tar avstånd från moderaternas\r\nvilja att sänka till 10 miljoner. Jag hoppas att det\r\näven kommer att gälla när vi går in i nästa\r\nbudgetberedning. Men för säkerhets skull är det\r\nnog klokast att rösta på den socialdemokratiska\r\nreservationen om man vill slå vakt om fredsrörelsen\r\ni det här landet.</pre><pre>Anf. 105  DANIEL TARSCHYS (fp) replik:</pre><pre>Herr talman! Jag gratulerar Maj Britt Theorin till\r\natt leva i en värld utan inflation. Det gör saker och\r\nting mycket enklare. Men för oss andra som faktiskt\r\nlever i en värld med inflation är det helt klart att om\r\nman under ett år då inflationen är 8--9 % fryser ett\r\nanslag, innebär det en real minskning med lika\r\nmånga procent. Det skedde således en real\r\nminskning under förra året.</pre><pre>I år, när regeringen har fått litet ordning på\r\ninflationen och vi är nere vid 3--4 % inflation,\r\ninnebär självfallet en frysning av det slag som\r\nSocialdemokraterna föreslår en mindre\r\nneddragning än tidigare. I det avseendet har ni\r\nändrat politiken. Det är en mindre neddragning i\r\nert förslag i år än vad det var tidigare, men det är\r\nfråga om neddragningar under samtliga år. Om ni\r\nunder tre år har samma nominella nivå, blir det\r\nsjälvfallet en stadig neddragning.</pre><pre>I detta avseende är vi nog lika goda kålsupare. Det\r\när litet olika nivå på neddragningarna, och det kan\r\nman självfallet tvista om. Som jag sade tidigare,\r\nherr talman, är detta en gradskillnad och ingen\r\nartskillnad.</pre><pre>Anf. 106  LARS MOQUIST (nyd) replik:</pre><pre>Herr talman! Daniel Tarschys antar här att vi i Ny\r\ndemokrati tror att hela Nordiska rådets anslag i\r\nstort sett består av byråkrati. Att det inte är på det\r\nsättet tror jag har framgått av bl.a. tidningsartiklar\r\ndär jag själv har uttalat mig och av en rad intervjuer\r\ni Sydsverige.</pre><pre>Vi anser att flertalet institutioner kan bestå. Men vi\r\nanser inte att de skall bestå under\r\nparaplyorganisationen Nordiska rådet. Varje land\r\nför sig bör få sköta sina egna affärer. Om Danmark\r\nt.ex. vill ge ett bidrag till en institution som finns i\r\nSverige är det okej och man får göra det. Man\r\nbestämmer sig då för att man vill subventionera den\r\nhär institutionen.</pre><pre>Vår tanke är inte att man skall dra ned på alla dessa\r\ninstitutioner. Jag vet inte exakt hur stor del som\r\nadministrationen i Nordiska rådet utgör. Det\r\nbrukar ligga mellan tre och fem procent och jag\r\nantar att det är en liknande siffra inom Nordiska\r\nrådet. Jag har ingen annan uppfattning. Jag har läst\r\nmycket noga om vilka institutioner som finns. Vår\r\nidé inom Ny demokrati är helt enkelt att vi tycker att\r\nvarje land bör stå för sina kostnader och sin budget.</pre><pre>Anf. 107  DANIEL TARSCHYS (fp) replik:</pre><pre>Herr talman! Det var mycket glädjande att höra att\r\nNy demokrati vill slå vakt om det nordiska\r\nsamarbetet, men att man anser att varje land bör\r\nstå för sina egna kostnader. Lars Moquist sade att\r\nom man har en institution i Sverige så bör man\r\nbetala den i Sverige. Har man en institution i\r\nDanmark så bör man betala den i Danmark.</pre><pre>Får jag ställa följande raka fråga. I Uppsala, i\r\nSverige, har vi t.ex. Nordiska Afrikainstitutet, som\r\nvi hittills har betalat för på egen hand och via\r\nNordiska ministerrådet. Menar Lars Moquist att vi\r\nbör betala detta genom större anslag från Sveriges\r\nriksdag så att vi kan täcka kostnaderna ordentligt\r\nfrån svensk sida utan att behöva gå omvägen via\r\nNordiska ministerrådet?</pre><pre>Anf. 108  LARS MOQUIST (nyd) replik:</pre><pre>Herr talman! Vi vill faktiskt lägga ned hela\r\nNordiska Afrikainstitutet. Vi anvisar över huvud\r\ntaget inga anslag till den verksamheten. Om man\r\nanser att forskningen behövs -- det finns bl.a. en\r\nbiblioteksverksamhet som man har ansett skall leva\r\nkvar -- föreslår vi att verksamheten förs över på\r\nandra institutioner i Sverige. Det kan gälla Svenska\r\ninstitutet, SAREC m.fl. organisationer. Dessa\r\norganisationer skall i sin tur inte få motsvarande\r\nanslagshöjningar. Man skall göra besparingar. Man\r\nskall dra ned kostnaderna med ett belopp som\r\nmotsvarar anslaget till Nordiska Afrikainstitutet.\r\nOm jag minns rätt var det ungefär 6 milj.kr.</pre><pre>Anf. 109  DANIEL TARSCHYS (fp) replik:</pre><pre>Herr talman! Den modell som Lars Moquist har\r\nställt upp för att rädda det nordiska samarbetet\r\nbörjar knaka i fogarna redan i den första repliken.\r\nFörst säger han att man skall ta bort pengar från det\r\nnordiska samarbetet och att det skall hanteras på\r\nnationell nivå. När jag sedan pekar på ett exempel,\r\nsäger han att vi inte skall ge anslag till den här\r\ninrättningen utan det skall vi ta över några andra\r\nanslag. Forskningen vid Nordiska Afrikainstitutet\r\nkan t.ex. föras över till SAREC.</pre><pre>Lars Moquist, är det möjligen inte så att ni även har\r\nföreslagit en kraftig minskning av anslaget till\r\nSAREC?</pre><pre>Herr talman! Det är i själva verket så att Ny\r\ndemokrati skär ned anslagen över hela brädet. Det\r\nkommer att leda till att det nordiska samarbetet\r\nkollapsar. Mycket värdefull vetenskaplig forskning\r\noch kulturellt samarbete kommer att kollapsa. Vi\r\nskulle därmed också få avsevärt sämre underlag för\r\nde beslut vi skall fatta i den här riksdagen.</pre><pre>Tredje vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 110  MARGARETA VIKLUND (kds):</pre><pre>Herr talman! Jag har valt att lyfta fram två\r\nmotioner som behandlas i det betänkande vi nu\r\ndiskuterar, och de handlar om kidnappningshotade\r\nbarn och behovet av att rekrytera kvinnor till\r\ntoppbefattningar inom bl.a. FN.</pre><pre>Även om rättssäkerheten för barn generellt inte\r\nalltid är den vi önskar, är rättsskyddet för de\r\nkidnappningshotade barnen på intet sätt\r\ntillfredsställande. Det hotet gäller ofta barn med en\r\nförälder från ett annat land.</pre><pre>Det finns ingen tillförlitlig statistik över hur många\r\nbarn som förts bort till utlandet, men enligt vissa\r\nuppgifter lär varje år anmälas ett par hundra fall.\r\nTrots att det rör sig om en relativt begränsad grupp,\r\ninnebär varje bortförande av ett barn ett stort\r\nmänskligt lidande.</pre><pre>Trots att Sverige har anslutit sig till två\r\ninternationella konventioner som gäller olovligt\r\nbortförande av barn, Europarådskonventionen och\r\n1980 års Haagkonvention, är möjligheterna\r\nbegränsade för svenska myndigheter att hjälpa de\r\nbarn som bortförts till länder som inte har\r\nundertecknat dessa konventioner. Det är därför\r\nviktigt att Sverige genom sina kanaler i FN och\r\nandra sammanhang gör intensiva ansträngningar\r\nför att förmå de länder som inte undertecknat\r\nkonventionerna att ratificera dem.</pre><pre>Det är bra med alla de åtgärder UD genom sina\r\nolika kanaler har gjort och ämnar fortsätta att göra,\r\nför att ge dessa barn rätt till båda sina föräldrar och\r\nbåda föräldrarnas kulturer. Mänskliga rättigheter\r\ngäller också dessa barn.</pre><pre>Men det måste också gå att förbygga olovligt\r\nbortförande av barn. I det arbetet tror jag att hela\r\nsamhället måste engageras mer. Det handlar\r\nåterigen, som jag har sagt i ett annat sammanhang\r\nhär i dag, om att i stor utsträckning kunna tolka\r\nbarns sätt att uttrycka sig både genom tal och\r\nkroppsspråk. Det handlar i stor utsträckning om\r\nlyhördhet.</pre><pre>En ökad kompetens hos socialtjänsten,\r\nbarnhälsovården och barnomsorgens personal så\r\natt de bättre kan bistå vid konflikter mellan\r\nföräldrar med olika kulturell bakgrund kan vara ett\r\nsätt att förebygga att barn rövas bort.</pre><pre>Det har visat sig, att i de fall där\r\nkidnappningsrisken är överhängande har fri\r\numgängesrätt utdömts i alltför stor utsträckning.\r\nDet finns anledning att följa upp de bortrövade\r\nbarnen utifrån den aspekten också. I de fall där\r\nbortrövningsrisken är stor bör det exempelvis\r\nfinnas ökade möjligheter att döma till umgänge\r\nmed barn under överinseende av en kontaktperson.\r\nDet kan ytterligare vara ett sätt att skydda dessa\r\nbarn från att rövas bort.</pre><pre>Herr talman! Kvinnans situation i världen\r\nåterkommer som ett ständigt tema. En gång kan det\r\nhandla om hennes bortrövade barn, en annan gång\r\nom hennes möjligheter till toppbefattningar inom\r\ninternationella organisationer.</pre><pre>Kanhända har herr talmannen och ledamöterna i\r\nkammaren liksom jag vid olika referat i massmedia\r\nom internationella möten observerat hur få,\r\nknappast några, kvinnor som finns med vid de bord\r\ndär internationella frågor avgörs. Särskilt tydligt\r\nblev detta för mig när FN:s nye generalsekreterare\r\nhälsades välkommen till Generalförsamlingen och\r\ninvigdes i sitt nya ämbete. En stor ring av\r\nmörkklädda män från olika länder omgav honom.\r\nEn enda kvinna, troligtvis en sekreterare, fanns\r\nlångt bak i ledet för att vara till hands om hon\r\nbehövdes. Vid den sekreterarreform som\r\ngeneralsekreteraren nyligen utförde försvann\r\ndessutom två kvinnor med toppbefattningar i FN.</pre><pre>Vi som i Sverige på många olika sätt arbetar för\r\njämställdhet och människors lika värde känner oss\r\nganska nedstämda av sådana bilder och situationer,\r\nsärskilt om man då betänker att en grupp\r\nmänniskor, kvinnorna, i u-länderna svarar för mer\r\nän hälften av jordbruksproduktionen. I Afrika\r\nsvarar de för 70 % av den. De svarar för\r\nhuvuddelen av försörjningen av energi,\r\nhuvudsakligen ved, och för försörjningen av vatten.</pre><pre>Familjesammanhållning, barns hälsa och utbildning\r\ni de länderna kan vi ofta tacka kvinnorna för. Detta\r\nhar de uppnått utan att i stor utsträckning ha\r\ntillträde till krediter eller äganderätt till den mark\r\nsom de brukar och trots att en mängd kulturella,\r\nsociala, ekonomiska och juridiska hinder\r\nsystematiskt diskriminerar dem.</pre><pre>Denna grupp människor är 600 miljoner kvinnor\r\nsom bor på landsbygden i u-länderna.</pre><pre>Stora slumområden har växt upp under de senaste\r\nårtiondena runt de flesta städerna i u-länderna.\r\nUndersökningar pekar på att omkring 70 % av\r\nfamiljerna i många av dessa slumområden har\r\nendast ett familjeöverhuvud -- en kvinna.</pre><pre>Det är ett fantastiskt betyg att kvinnor klarar\r\nuppgiften som ekonomisk källa och social och\r\nkulturell bärare, trots att de har alla odds emot sig.\r\nDe arbetar i genomsnitt 25 % mer än männen och\r\ntjänar i genomsnitt 40 % mindre.</pre><pre>Kvinnor kan inte isoleras från den ekonomiska\r\nverkligheten, som om de vore små öar i världen.\r\nKvinnan utgör den ekonomiska verkligheten inte\r\nbara i u-länderna utan också i i-länderna. Den\r\ninformella sektorn, där kvinnan är den\r\ndominerande, är en realitet som inte redovisas i\r\nstatsbudgetar och bruttonationalprodukter men\r\nsom ändock finns där.</pre><pre>Roten till fattigdom och umbäranden för\r\nexempelvis 600 miljoner kvinnor på landsbygden i\r\nu-länder ligger i de systematiska brotten mot\r\nkvinnors mänskliga rättigheter.</pre><pre>Kvinnornas egna organisationer måste stärkas,\r\nt.ex. Garmeen Bank i Bangladesh, möjligheter\r\nmåste skapas för bättre representation i beslutande\r\nförsamlingar på både nationell och internationell\r\nnivå. Det är hög tid att släppa in kvinnan på\r\nframskjutande platser. Hon måste få sin jämställda\r\nplats för att hjälpa världen både socialt och\r\nekonomiskt.</pre><pre>Genom att vidga begreppet mänskliga rättigheter\r\natt också gälla kvinnans situation ges möjligheter\r\natt internationellt påverka attityderna till kvinnan\r\noch hennes möjligheter inom produktion,\r\nutbildning, ekonomi, sociala åtaganden, osv.</pre><pre>Herr talman! Jag yrkar bifall till utskottets\r\nskrivningar om de bortrövade barnen och om\r\nkvinnors representation i internationella organ\r\nsamt till utskottets yrkanden i övrigt.</pre><pre>Anf. 111  BIRGER HAGÅRD (m):</pre><pre>Herr talman! Ärade ledamöter! Det torde finnas få\r\nsom inte i dag är medvetna om den stora roll som\r\nTaiwan kommit att spela. Taiwan, eller Republiken\r\nKina, är vår näst största handelspartner i Asien\r\nefter Japan, med en handelsomsättning på ungefär\r\n6 miljarder kronor. Landet har haft stora\r\nframgångar. Det har blivit något av en ekonomisk\r\nstormakt. Man har en låg inflation, på ungefär 2 %.\r\nDet är en stabil demokrati. Man har en valutareserv\r\npå inte mindre än 425 miljarder kronor.</pre><pre>Det särskilt intressanta med Taiwan är inte minst\r\nvad som förestår på 90-talet. Man har antagit en\r\nsexårsplan, där inte mindre än 3 000 miljarder\r\nkronor skall investeras. Det gäller\r\nenergiförsörjningen, ett fjärde kärnkraftverk, stora\r\nmiljöinvesteringar, transporter och\r\ntelekommunikationer etc.</pre><pre>Det finns naturligtvis all anledning för Sverige att\r\nha så goda relationer som möjligt till Republiken\r\nKina, till Taiwan. Dess värre har det kommit in grus\r\ni maskineriet, genom att Sverige en gång erkände\r\nKommunistkina och Republiken Kina då\r\ntillämpade principen att avbryta diplomatiska\r\nrelationer med de stater som hade erkänt\r\nKommunistkina. Att Kina är odelbart torde vara en\r\nav de få satser som både kommunisterna och\r\nRepubliken Kinas företrädare är överens om.</pre><pre>Emellertid har allt fler stater på senare tid kommit\r\natt föredra att ha förbindelser med Republiken\r\nKina i stället för Kommunistkina. Flera afrikanska\r\noch latinamerikanska stater hör till dem. Efter det\r\nbrutala förtryck som avslöjades i Kommunistkina,\r\ninte minst på Himmelska Fridens torg, skall det\r\nunderstrykas att anhängarna av att ha kontakter\r\nmed Republiken Kina har fått ytterligare vatten på\r\nsin kvarn. De utländska representationskontoren --\r\nflertalet industriländer torde ha sådana kontor i\r\nTaipei -- har särskilda privilegier, av ungefär samma\r\nslag som en normal ambassad har.</pre><pre>Också från Republiken Kinas sida har man rest\r\nkrav på ömsesidighet, att också andra länder med\r\nvilka man har ekonomiska och kulturella\r\nförbindelser skall ge kineserna motsvarande\r\nlättnader. Detta har man ävenledes försökt\r\ntillmötesgå inom åtskilliga av de europeiska\r\nstaterna.</pre><pre>Vi har också ändrat vår status, i det att vi numera,\r\nfrån att tidigare haft ett privat handelskontor, har\r\nett handelskontor i Taipei som har fått halvofficiell\r\nställning. Det står formellt under Exportrådets\r\nregi, och där utfärdar man viseringar och andra\r\nhandlingar som kan behövas.</pre><pre>f300 &gt;  I motion 306, som utrikesutskottet nu har\r\nbehandlat, krävs att man om möjligt skall ge\r\nRepubliken Kinas handelskontor i Sverige en\r\nställning motsvarande en ambassads eller i varje\r\nfall försöka åstadkomma lättnader.</pre><pre>Motionen avstyrks förunderligt nog av\r\nutrikesutskottet. Man hänvisar till en\r\nmotsvarande behandling förra året. Att det då\r\nkunde finnas en majoritet för ett avstyrkande är\r\nkanske begripligt. Socialister av olika\r\nschatteringar kanske inte kände någon större\r\nglädje över de förbindelser som hade upprättats\r\nmed en av de största ekonomiska makterna i\r\nAsien. Men vad finns det för anledning nu att inta\r\nen lika stelbent attityd? Det kan knappast finnas\r\nnågra ideologiska övertygelser. Tvärtom gör man\r\nnu allt vad man kan för att stimulera\r\nhandelsutbyte och kulturellt utbyte med\r\nRepubliken Kina.</pre><pre>Vad händer då? Jo, man hänvisar till\r\nWienkonventionen. Jag citerar ordagrant ur\r\nutrikesutskottets betänkande, där utskottet\r\nkonstaterar ''att hittillsvarande svensk\r\ntillämpning av Wienkonventionen om\r\ndiplomatiska förbindelser inte är förenlig med\r\nmotionärens förslag''. Ja, det tror jag! Men det är\r\njust den hittillsvarande svenska tillämpningen av\r\nkonventionens regler som motionärerna vänder\r\nsig emot. Det är där vi vill få bort stelbentheten.\r\nDet är ungefär som att säga: Den här dörren skall\r\nförbli stängd därför att den är stängd. Det är en\r\nalldeles fantastisk logik som man har lyckats\r\nåstadkomma från utrikesutskottets sida.</pre><pre>Man skulle önska att det kunde bli en bättring\r\nrelativt snart och att man inte föll för den\r\nstelbenta formalism som uppenbarligen har\r\ndikterats från utrikesdepartemenets sida. Men\r\ndet tar naturligtvis tid att forma om\r\nutrikesdepartementet. Det arbetet har nu inletts,\r\noch jag hoppas att det skall kunna gå litet fortare\r\ni framtiden. Det kan väl inte vara så att det tas\r\nspeciell hänsyn till Kommunistkina, som är en av\r\nde få kvarvarande kommuniststaterna i världen.\r\nNu skall visserligen näringsminister Westerberg\r\nåka till Kommunistkina. Det kommer väl att\r\nbalanseras på ett bra sätt genom att statsrådet\r\nOdell ställer sig i spetsen för en industridelegation\r\ntill Republiken Kina. I varje fall hoppas vi att det\r\nkommer att uppfattas på det sättet.</pre><pre>Förr eller senare kommer naturligtvis den här\r\nsaken att rättas till. Det är bara det att det alltid\r\nskall behöva ta så förfärligt lång tid i det här\r\nlandet. Republiken Kina har upprättat\r\nförbindelser med bl.a. Lettland. Det är något\r\nförvånande att det som går bra i Riga inte går i\r\nStockholm. Det borde naturligtvis bli en ändring\r\ndär så att vi kan få en större flexibilitet i vårt\r\numgänge med andra stater.</pre><pre>Jag yrkar bifall till motion 306.</pre><pre>I detta anförande instämde Ulf Melin (m).</pre><pre>Anf. 112  NIC GRÖNVALL (m):</pre><pre>Herr talman! Det ligger naturligtvis ett visst\r\npikanteri i att moderaten Grönvall försvarar\r\nutskottet mot moderaten Birger Hagårds motion.\r\nMen det finns också en viss reson i det\r\nförhållandet. Moderaten Nic Grönvall, som i flera\r\nhandelsdebatter ställt samma krav som\r\nmoderaten Hagård nu ställer, har hamnat i ett\r\nsådant beråd att han representerar en regering,\r\noch den regeringen har att följa spelregler som\r\nriksdagsmän nödvändigtvis inte behöver följa.</pre><pre>För att börja med det sista ämnet skulle jag vilja\r\nsäga -- och det tar emot att behöva göra det -- till\r\nstatsvetaren Hagård att folkrätten trots allt är den\r\ndominerande faktorn i utrikespolitikens vardag.\r\nFolkrätten fastlägger kriterier för bl.a.\r\nerkännandet av stater. Det är alltså inte\r\nnödvändigtvis en akt av socialistisk vilja att\r\nerkänna Kommunistkina som folkrättsligt\r\nsubjekt, utan det är effekten av att man tillämpar\r\nden över hela jorden tolkade folkrätten.</pre><pre>När det nu är så som Birger Hagård sade, att\r\ndessa båda Kinastater har uppfattningen att de\r\nbåda är ett och att vi av folkrättsliga skäl har\r\nerkänt Kommunistkina, begränsar vi vår\r\nhandlingsfrihet rent dogmatiskt när det gäller att\r\ngå den enda vägen fram för ett erkännande av\r\nTaiwan. Det ligger en svårighet i detta, eftersom\r\ndet ur Taiwans grundläggande politiska synpunkt\r\när angeläget att upprätthålla kravet på att Taiwan\r\när en del av detta enda Kina. Det är en\r\ngrundläggande faktor i hela Taiwans situation.\r\nSkulle vi förringa betydelsen av Taiwans\r\ndeklaration i detta hänseende genom att göra\r\nnågon typ av erkännandeaktion gentemot\r\nTaiwan, skulle vi i relationen till Kommunistkina\r\negentligen bara skada Taiwans internationella\r\nställning.</pre><pre>Jag skulle önska att herr Hagård kunde biträda\r\nriksdag och regering med att tillsammans med\r\nföreträdare för Taiwan försöka finna former som\r\när folkrättsligt acceptabla för att ge just det\r\neftertryck och den betydelse som vi alla här i\r\nlandet tillmäter handelsrelationerna med Taiwan\r\noch Taiwans betydelse som aktör i det\r\ninternationella etablissemanget. I Taiwan ser vi\r\nbl.a. en aktör i det betydelsefulla etablissemang\r\nsom kallas för idrottsrörelsen. Det är möjligt att\r\nidrottsrörelsen kan hjälpa oss att finna en väg till\r\nen lösning på detta problem, som verkligen är ett\r\nproblem -- jag delar Birger Hagård uppfattning\r\ndärvidlag.</pre><pre>Herr talman! Jag vill med några ord beröra F 3-\r\nanslaget. Det har talats en del om moderater här.\r\nEftersom moderater inte är ett tillräckligt precist\r\nbegrepp för att få replik, tillåter jag mig att i ett\r\nanförande beröra F 3-anslaget.</pre><pre>Det utskottet nu säger är någonting\r\nutomordentligt sunt, nämligen att man skall göra\r\nen översyn, utvärdera och därefter ange riktlinjer.\r\nDet sägs i betänkandet att man skall\r\ntillhandahålla ett betydande anslag för\r\nfredsrörelsernas verksamhet.</pre><pre>Jag vill säga att det egentligen räcker med att läsa\r\nbudgetpropositionens bilaga över\r\nutrikesdepartementet och ta del av den\r\nanvändning av F 3-anslaget som varit praxis under\r\nde gångna åren för att man skall förstå att denna\r\növersyn är mycket angelägen. Vi moderater -- jag\r\nantar att den uppfattningen delas av dem som vi\r\ndelar regeringsansvaret med -- anser att\r\nkopplingen av automatik i anslagsstorlek inte är\r\nönskvärd. Effektiv användning av statens\r\nanslagna medel är det normerande. Beträffande\r\nen effektiv användning av de anslag som skall gå\r\ntill dessa organisationer kan vi gärna stå bakom\r\nutskottets skrivning. Det får gärna bli betydande\r\nanslag, men det måste vara effektivt använda\r\nmedel.</pre><pre>Anf. 113  BIRGER HAGÅRD (m):</pre><pre>Herr talman! Jag konstaterar att min gode vän\r\nmoderaten Nic Grönvall har blivit gisslan. Men\r\ndet hindrar väl ändå inte att vi skall kunna uppnå\r\nett visst samförstånd.</pre><pre>Nic Grönvall hänvisar till att man av folkrättsliga\r\nskäl inte skulle kunna ge Taiwans handelskontor\r\nvissa särrättigheter i Sverige. Jag förstår inte\r\nriktigt vad han kan mena med det. Jag vill\r\nunderstryka att det inte är tal om att man skulle\r\nerkänna Republiken Kina fullt ut. Det har ingen\r\nkrävt, och man kräver det inte heller från\r\nRepubliken Kinas sida. Däremot är det den\r\nhittillsvarande svenska tillämpningen av\r\nWienkonventionen som kan ifrågasättas. Det är\r\nju möjligt för fransmän, italienare och andra att\r\nge lättnader av olika slag, t.ex. skattefrihet och\r\nmöjlighet att inköpa skattefri sprit till\r\nhandelskontoret -- det kan vara nog så\r\nanvändbart -- eller andra lättnader, exempelvis\r\nnär det gäller visering. Det är många affärsmän\r\noch turister som i ökande utsträckning kommer\r\nfrån Taiwan och besöker Sverige. Om man nu kan\r\nunderlätta för dem bör man naturligtvis göra det.</pre><pre>Jag skulle önska att man från UD:s sida gjorde en\r\nordentlig kartläggning över hur andra länder\r\nhanterar sina relationer till Republiken Kina och\r\nvilka lättnader de anser sig kunna ge. Det borde\r\nväl inte vara främmande för Sverige att följa\r\nsamma regler som man följer i andra länder, inte\r\nminst i andra europeiska länder.</pre><pre>Anf. 114  NIC GRÖNVALL (m):</pre><pre>Herr talman! Jag instämmer i detta herr Birger\r\nHagårds anförande.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>18 §  Kompensation till ensamföräldrar med\r\nanledning av slopad skattereduktion</pre><pre>Föredrogs</pre><pre>socialutskottets betänkande</pre><pre>1991/92:SoU14 Kompensation till ensamföräldrar\r\nmed anledning av slopad skattereduktion\r\n(prop.1991/92:81).</pre><pre>Tredje vice talmannen konstaterade att ingen\r\ntalare var anmäld.</pre><pre>(Beslut fattades efter 21 §.)</pre><pre>19 §  Ändringar i 19 §\r\nkommunalskattelagen</pre><pre>Föredrogs</pre><pre>skatteutskottets betänkande</pre><pre>1991/92:SkU23 Ändringar i 19 §\r\nkommunalskattelagen (prop. 1991/92:100 delvis).</pre><pre>Tredje vice talmannen konstaterade att ingen\r\ntalare var anmäld.</pre><pre>(Beslut fattades efter 21 §.)</pre><pre>20 §  Köp av persontrafik</pre><pre>Föredrogs</pre><pre>trafikutskottets betänkande</pre><pre>1991/92:TU12 Köp av persontrafik (prop.\r\n1991/92:100 delvis).</pre><pre>Anf. 115  BENGT HURTIG (v):</pre><pre>Herr talman! Under en följd av år har det under\r\nanslaget Köp av interregional persontrafik på\r\njärnväg skett en åtstramning. De senaste två\r\nbudgetåren har anslaget minskat, och nu skärs det\r\nned ytterligare. Jag hade befarat en ännu större\r\nneddragning, men beloppet hamnade på 549\r\nmilj. kr. Det finns ett program som SJ har att\r\nfölja. SJ skall försöka spara pengar genom bl.a.\r\nen viss oregelbundenhet i trafiken. Vissa tågpar\r\nskall ställas in, och tågen skall passera en del\r\nstationer utan att stanna. Detta innebär en\r\nminskad kvalitet och ett minskat förtroende för\r\nSJ, eftersom man kan upptäcka att vissa tåg inte\r\ngår som man enligt tidtabellen haft anledning att\r\ntro. Dessutom har några bansträckor upphört att\r\ntrafikeras med persontrafik, vilket också framgår\r\nav en del andra motioner.</pre><pre>Samordningen med andra operatörer på\r\ntransportområdet -- länstrafiken, bussar osv. --\r\nhar också sina brister. Det hänger ihop med det\r\nsparmål som SJ har ålagts. Vi i vårt parti anser att\r\ndet finns möjlighet att öka anslaget med\r\nytterligare 100 milj. kr.</pre><pre>Jag vill alltså yrka bifall till min meningsyttring\r\nnär det gäller anslaget Köp av interregional\r\npersontrafik på järnväg.</pre><pre>Anf. 116  ROLF CLARKSON (m):</pre><pre>Herr talman! Bengt Hurtig har i en\r\nmeningsyttring fogad till trafikutskottets\r\nbetänkande nr 12 förklarat att han vill att anslaget\r\nskall ökas med 100 milj. kr. Som företrädare för\r\nutskottet avstyrker jag hans förslag.</pre><pre>Det finns emellertid en sak i Bengt Hurtigs\r\nmeningsyttring som man kan se mer positivt på,\r\nnämligen den mening som lyder: ''Det bör\r\nankomma på regeringen att ge den statliga\r\nupphandlingskommittén nya riktlinjer så att\r\nytterligare tågtrafik kan upphandlas i nära samråd\r\nmed lokala och regionala intressenter.'' Detta är\r\ntankegångar som vi för övrigt i utskottet är\r\npositivt inställda till.</pre><pre>Herr talman! Jag yrkar bifall till hemställan i\r\ntrafikutskottets betänkande nr 12 i dess helhet.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>21 §  Uppsägning av ILO-konvention nr 96\r\nangående avgiftskrävande\r\narbetsförmedlingsbyråer</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU10 Uppsägning av ILO-konvention nr\r\n96 angående avgiftskrävande\r\narbetsförmedlingsbyråer (prop. 1991/92:89).</pre><pre>Anf. 117  MONICA ÖHMAN (s):</pre><pre>Herr talman! Riksdagen skall nu ta ställning till en\r\nuppsägning av ILO-konvention nr 96 angående\r\navgiftskrävande arbetsförmedlingsbyråer.</pre><pre>Man kan säga att det inte är någon helt vanlig\r\nföreteelse, att ett land säger upp konventioner\r\nsom man har ställt sig bakom. Av de drygt 5 500\r\nratifikationer som stater har gjort av olika ILO-\r\nkonventioner under årens lopp är det endast 59\r\nsom har sagts upp. I flertalet fall rör det sig om\r\ndiktaturregimer eller högerregeringar, som utan\r\nspeciella skäl velat göra sig av med besvärliga\r\ninternationella åtaganden.</pre><pre>Det normala förfarandet är att verka för en\r\nändring, om en medlemsstat av något skäl finner\r\nen konvention svår att tillämpa. Sverige har inte\r\nvare sig nu eller tidigare begärt hos ILO att den\r\naktuella konventionen skall tas upp för\r\nrevidering. Än mindre har Sverige verkat för att\r\nfå stöd för en sådan begäran. Man kan inte få en\r\nändring till stånd om man inte begär det.</pre><pre>En uppsägning från Sveriges sida av\r\nkonventionen kommer att väcka stor\r\ninternationell uppmärksamhet. Sverige anses av\r\nmånga som ett föregångsland i ILO-\r\nsammanhang. Det finns också risk för att Sverige\r\nhärigenom legitimerar andra länder att utan\r\ngodtagbar anledning säga upp konventioner som\r\nman av olika skäl tycker är obekväma. Det finns\r\ndessutom en uppenbar risk för att Sverige får\r\nsvårare att göra sin stämma hörd i ILO-\r\nsammanhang.</pre><pre>Herr talman! Man kan fundera över varför\r\nregeringen lägger fram detta förslag om att säga\r\nupp konventionen. Jag har verkligen försökt att\r\nläsa både propositionen och utskottsmajoritetens\r\nskrivning i betänkandet, men jag kan inte påstå\r\natt jag har kommit till någon klarhet.</pre><pre>Man säger att nuvarande system inte fungerar.\r\nVidare sägs det att arbetsförmedlingsmonopolet\r\nhar spelat ut sin roll samt att ingenting talar för\r\natt arbetsförmedling drivs bäst och mest rationellt\r\nenbart i form av ett offentligt monopol. Samtidigt\r\nframgår det också att regeringen, vilket även\r\nutskottsmajoriteten ställer sig bakom, anser att\r\ndet är viktigt att Sverige har en heltäckande\r\noffentlig förmedling.</pre><pre>Enligt mitt förmenande talar man mot sig själv,\r\noch det vore ju tacksamt om Elver Jonsson kunde\r\nförklara för denna kammare vad man egentligen\r\nmenar.</pre><pre>Finns det något behov av privata förmedlingar?\r\nSåvitt jag känner till har man inte analyserat den\r\nfrågan, ej heller har man några uppfattningar om\r\nvilka konsekvenserna blir för den aktiva\r\narbetsmarknadspolitiken. Kan Elver Jonsson ge\r\noss svaret? Finns det behov av privata\r\nförmedlingar?</pre><pre>Hur många förmedlingar tror Elver Jonsson att vi\r\nskall få? Kommer vi att få en bättre fungerande\r\nförmedling för våra handikappade, eller för våra\r\ntusentals arbetslösa ungdomar? Eller kan det vara\r\nså, att vi får se nya livskraftiga förmedlingar växa\r\nupp i Norrbotten?</pre><pre>Om det nu finns behov av komplement till dagens\r\narbetsförmedling, ja, då finns också den\r\nmöjligheten med den lagändring som ägde rum\r\nvid årsskiftet 1991/92. Om parterna inom ett\r\navtalsområde är överens om behovet av en privat\r\nförmedling, skall AMS bevilja tillstånd till en\r\nsådan verksamhet. Vad lagen förbjuder, utom i\r\nvissa angivna fall, är privat vinstsyftande\r\nförmedling.</pre><pre>Det hade väl ändå varit bra om man hade\r\navvaktat och fått erfarenhet av hur\r\narbetsförmedlingarna och arbetsmarknaden\r\nfungerar med den nya lagstiftningen, som bara\r\nhar gällt några månader. Elver Jonsson, varför så\r\nbråttom?</pre><pre>Nu verkar det som att den borgerliga regeringen\r\nhar ett nytt sätt att arbeta. Först bestämmer\r\nregeringen vad man skall göra, och sedan skall\r\nman se efter hur det skall gå till. Det är ett\r\narbetssätt som helt accepterats av den borgerliga\r\nmajoriteten i denna kammare.</pre><pre>Jag vill påstå att vi i postfacken i dag har fått ett\r\nbevis på att det är på det här sättet. Vi har\r\nnämligen fått ett pressmeddelande från\r\narbetsmarknadsdepartementet, som talar om att\r\nlandshövding Birger Bäckström har utsetts till att\r\nleda utredningen om avreglering av monopolet på\r\narbetsförmedlingarna, detta innan Sveriges\r\nriksdag har fattat beslut därom.</pre><pre>Herr talman! Denna dag i kammaren inleddes\r\nmed en debatt om privatisering och den avslutas\r\nmed samma tema. Efter att ha gått igenom\r\npropositionen och utskottsmajoritetens\r\nbetänkandetext, kan jag inte finna att det finns\r\nnågra sakliga skäl till förslaget. Detta är återigen\r\nen ny form av privatisering av ideologiska skäl.</pre><pre>Jag yrkar bifall till den socialdemokratiska\r\nreservation som är fogad till utskottets\r\nbetänkande.</pre><pre>Anf. 118  KARL-ERIK PERSSON (v):</pre><pre>Herr talman! Låt mig börja med att hålla med\r\nMonica Öhman och säga att det är litet konstigt\r\natt vi redan i postfacken har fått uppgift om vem\r\nsom skall bedriva den här utredningen innan\r\nbeslut har fattats. Det är en litet konstig situation.\r\nJag har inte varit med om att det har blivit på det\r\nhär sättet under de år som jag har varit med här.\r\nMen, som man brukar säga: Nya kvastar sopar\r\nbäst.</pre><pre>Jag tänker ställa en del frågor till Elver Jonsson\r\nangående detta betänkande. Jag börjar med att\r\ncitera ur betänkandet under rubriken Utskottets\r\növerväganden: ''Utskottet vill understryka att en\r\nväl utbyggd offentlig förmedling blir än viktigare\r\nmed ökande arbetslöshet. Det finns dock\r\ningenting som talar för att arbetsförmedling\r\nbedrivs bäst och mest rationellt enbart i form av\r\nett offentligt monopol -- något som de\r\ninternationella erfarenheterna också tyder på.\r\nPrivata eller andra fristående förmedlingar bör\r\nsåsom framhålls i propositionen kunna innebära\r\ngoda alternativ i många fall genom att servicen till\r\nbåde arbetssökande och arbetsgivare skulle\r\nkunna förbättras.''</pre><pre>Att säga ''skulle kunna förbättras'' betyder en\r\nliten osäkerhet, tycker jag. Man kan inte i denna\r\nproposition och i utlåtandet peka på var\r\nnågonstans som det har blivit bättre -- allting\r\ntyder på motsatsen. I de fall där\r\narbetsförmedlingar har privatiserats, har det\r\ninneburit att folk får betala för att försöka få ett\r\narbete.</pre><pre>Varför skall man nu riva upp en väl fungerande\r\narbetsförmedling, när man inte kan peka på några\r\nkonkreta bevis på att det skulle innebära någon\r\nförbättring? Det kan väl inte vara på det sättet att\r\ninternationellt arbete är bra endast så länge det\r\ninte strider mot den borgerliga ideologin eller\r\ngynnar den vanliga arbetaren. Jag anser att allt\r\nsom är skrivet i betänkandet och agerandet i\r\növrigt pekar åt detta håll.</pre><pre>Internationellt fackligt samarbete skall slås\r\nsönder och samman. Jag ser det som ett uttryck\r\nför en rent ideologisk fråga. Man skall bevisa att\r\nden offentliga verksamheten skall bort, och man\r\nskall oavsett verksamhetens art eller dess uttryck\r\nprivatisera.</pre><pre>Hur skall det gå i framtiden om\r\narbetsförmedlingen skall ta arbetsgivaransvar för\r\nde unga som skall ut på arbetsplatspraktik? Man\r\npåstår i det utskottsbetänkande som behandlar\r\nden typen av frågor att arbetsgivarna skall ha\r\nhuvudansvaret. Vem blir då arbetsgivare? Blir det\r\nden offentliga sektorn, som vi skall slå sönder,\r\neller blir det den nya privata sektorn? Kanhända\r\nblir någon så lyckligt lottad att han får två\r\narbetsgivare. Det förhållandet skulle också vara\r\nhelt unikt.</pre><pre>Dessa frågor måste ställas i relation till varandra,\r\nnär man säger att det skall vara på det här sättet.\r\nDe kontakter som vi har haft med Göte\r\nBernhardsson i arbetsmarknadsutskottet tyder på\r\natt det i dag inte går att införa ett\r\narbetsgivaransvar samtidigt som personalstyrkan\r\nminskas och arbetslösheten ökar.</pre><pre>Situationen blir än värre om förslaget går igenom\r\nmed tanke på de prognoser som AMS ställer i\r\ndag, nämligen att arbetslösheten kommer att öka\r\nytterligare. Det är en utveckling som i stället blir\r\nen avveckling. De arbetslösa skall betala för att få\r\nett arbete. Det kan väl aldrig bli på samma sätt\r\nsom i Latinamerika, nämligen att de arbetslösa\r\nmåste muta vissa tjänstemän för att framledes få\r\nett fungerande arbete.</pre><pre>Betänkandet är dåligt underbyggt. Det finns\r\ningen som helst anledning att i dag göra denna typ\r\nav konstruktion. Arbetsförmedlingen är, för dem\r\nsom går utan arbete och som har en god kontakt\r\nmed arbetsförmedlingen, en plats där man får\r\ntilltro till varandra och där man får ventilera sina\r\nproblem. Denna möjlighet skall nu i dag slås\r\nsönder, och det beklagar jag verkligen.</pre><pre>I och med detta, herr talman, yrkar jag bifall till\r\nvår meningsyttring, som stämmer överens med\r\nden socialdemokratiska reservationen.</pre><pre>Anf. 119  ELVER JONSSON (fp):</pre><pre>Herr talman! I detta betänkande föreslår\r\narbetsmarknadsutskottet att vi skall bifalla\r\npropositionen som innebär att Sverige säger upp\r\n1949 års ILO-konvention nr 96 angående\r\navgiftskrävande arbetsförmedlingsbyråer.</pre><pre>Eftersom det inte har sagt tidigare, kan det väl\r\nsägas nu att Internationella arbetsorganisationen\r\nILO redan år 1933, för nära 60 år sedan, antog en\r\nkonvention om avgiftskrävande\r\narbetsförmedlingsbyråer. I Sverige ratificerades\r\nkonventionen år 1935, och samma år antogs\r\narbetsförmedlingslagen, som trädde i kraft år\r\n1936.</pre><pre>ILO-konventionen har en lång historia, vilket\r\nnaturligtvis inte enbart får vara skälet till att vi vill\r\nha förändringar till stånd, men viss spelar\r\ntidsaxeln ändå en roll.</pre><pre>Konventionsbestämmelserna syftar till att\r\ninskränka och reglera arbetsförmedling.\r\nKonventionen reviderades år 1949 genom\r\nkonvention nr 96, vilken vi nu står i färd med att\r\nta ställning till, och Sverige ratificerade den året\r\ndärpå.</pre><pre>Främst två skäl låg bakom den reform som\r\ngenomfördes år 1935. Det ena skälet var\r\nmissförhållanden som rådde inom området för\r\nden yrkesmässigt bedrivna förmedlingen -- de\r\növervakande myndigheterna hade haft svårt att\r\nkomma till rätta med dessa problem. Det andra\r\nskälet var att staten hade kommit att utöva en\r\nalltmer omfattande, reglerande och\r\nunderstödjande social verksamhet. Behov hade\r\nuppstått av en vidgad och mer ingående\r\nkännedom om det vid varje tillfälle aktuella läget\r\npå arbetsmarknaden.</pre><pre>Dessa skäl för ett förbud mot förvärvssyftande\r\narbetsförmedling föreligger enligt utskottet inte\r\nlängre. Starka fackliga organisationer samt\r\narbetsrättslig och social skyddslagstiftning\r\ninnebär garantier mot de missförhållanden som år\r\n1935 motiverade förbudet.</pre><pre>I dag finns det en väl utbyggd offentlig\r\narbetsförmedling, och utskottet betonar att, i\r\ndagens läge med stigande arbetslöshet, en väl\r\nutbyggd och fungerande arbetsförmedling är\r\nviktigare än någonsin. Det är statens uppgift att\r\nsvara för en effektiv och offentlig\r\narbetsförmedling. Det är därför angeläget att än\r\nen gång understryka att en god och kostnadsfri\r\nservice skall tillhandahållas hela landet. Detta\r\nkan betraktas som ett delsvar till både Karl-Erik\r\nPersson och Monica Öhman. Jag återkommer\r\nsenare till ytterligare ett par punkter.</pre><pre>Det finns inget som säger att arbetsförmedling\r\nbedrivs bäst och mest rationellt enbart genom\r\noffentligt monopol. Privata och andra fristående\r\nförmedlingar bör kunna innebära goda alternativ\r\ni många fall, genom att servicen till både\r\narbetssökande och arbetsgivare borde kunna\r\nförbättras.</pre><pre>På så sätt kan också de offentliga\r\narbetsförmedlingarna stimuleras i sitt arbete. Vi\r\nfår en ökad mångfald och den enskilde får en\r\nstörre valfrihet. Detta kan väl knappast vara\r\nhinder för vare sig socialister eller\r\nvänsterpartister.</pre><pre>Det kan i detta sammanhang finnas anledning att\r\nerinra om att förslaget om att häva\r\narbetsförmedlingsmonopolet stöds av personer\r\nmed hög kompetens också utanför denna\r\nkammare. Om Monica Öhman och Karl-Erik\r\nPersson talar med arbetsmarknadsstyrelsens\r\nhögste ansvarige, nämligen generaldirektören\r\nsjälv, skall de finna att han flera gånger har uttalat\r\natt arbetsförmedlingsmonopolet mycket väl\r\nskulle kunna avskaffas.</pre><pre>Nu svartmålar socialdemokrater och\r\nvänsterpartister. Och Monica Öhman säger att\r\nhon inte har kunnat få någon klarhet. Hon\r\nfrågade retoriskt om det finns behov av\r\nkompletterande arbetsförmedlingar. Svaret är\r\nenligt utskottets mening ja. Hon frågade vidare\r\nhur många sådana det finns behov av. Det får väl\r\ndelvis ge sig. Men vi vet ju att\r\narbetsförmedlingarna i dagens situation har upp\r\növer öronen mycket att göra.</pre><pre>Monica Öhman säger att denna möjlighet finns\r\nredan i dag. Ja, det gör den, men med en mycket\r\nsnäv aktionsradie. Och när detta skall beredas får\r\nman inte glömma bort att det i direktiven mycket\r\ntydligt framgår att det handlar om att detta skall\r\nsyfta till en bättre fungerande arbetsmarknad.\r\nMot den skrivningen har jag för min del inget att\r\nerinra.</pre><pre>Därför kan utskottet inte dela de farhågor som\r\nman i motioner från Socialdemokraterna och\r\nVänsterpartiet har fört fram, bl.a. att Sveriges\r\nanseende skulle bli så skamfilat om konventionen\r\nsades upp.</pre><pre>Trots att en översyn av konventionen har\r\naktualiserats av Internationella arbetsbyrån har\r\nILO:s styrelse valt att ta upp andra ämnen på\r\ndagordningen för årets arbetskonferens. Det\r\nbetyder att översynsarbetet med andra ord inte\r\nhar särskilt hög prioritet.</pre><pre>Sammanfattningsvis måste jag konstatera att\r\nsamhällsutvecklingen har medfört att\r\nkonventionens regler har kommit att framstå som\r\nmycket föråldrade.</pre><pre>Herr talman! Med det anförda yrkar jag bifall till\r\nutskottets hemställan och avslag på\r\nreservationen.</pre><pre>Anf. 120  KARL-ERIK PERSSON (v):</pre><pre>Herr talman! Elver Jonsson får gärna kalla mig\r\nsocialist; det skäms jag inte för.</pre><pre>Vi har i betänkandet fått en historiebeskrivning,\r\nsom den som är intresserad kan ta del av. Och jag\r\nvill bara tillägga att det finns vissa saker som kan\r\nbli bättre med åren.</pre><pre>Arbetsförmedlingen, som jag har kommit i\r\nkontakt med både som riksdagsledamot och innan\r\njag kom till riksdagen, har faktiskt utvecklats\r\nsedan 1935. Och jag tycker att den har utvecklats\r\npå ett bra sätt och alltså inte stått stilla.</pre><pre>Nu talar även Elver Jonsson om mångfalden för\r\nden arbetslöse. Såvitt jag förstår är den som är\r\narbetslös inte ute efter mångfald utan efter ett\r\narbete. Jag kan inte se att mångfalden skulle göra\r\natt den som söker ett arbete först skall gå till den\r\nprivata arbetsförmedlingen, där han inte får något\r\njobb, och sedan till den offentliga, där det inte\r\nheller finns något jobb.</pre><pre>I dagens situation när det inte finns några arbeten\r\nskall man privatisera och skapa mångfald. Det\r\nkanske finns några som kan nappa på detta, vilket\r\nleder till en viss ökning av sysselsättningen. Men\r\njag tror inte att det kommer att ge utslag i\r\narbetslöshetssiffrorna att man privatiserar. Det\r\nfinns ingen som helst anledning till att försöka\r\nskapa en konstruerad mångfald, som detta\r\nkommer att bli.</pre><pre>Någonstans måste ju pengar till detta tas. Nu\r\nhävdar Elver Jonsson att det inte skall vara den\r\nsom söker arbete som skall betala detta, utan det\r\nskall vara helt gratis. Då är frågan: Vad har man\r\nåstadkommit? Det kanske blir en annan färg på\r\narbetsförmedlingsskylten. Men innehållet skulle\r\nbli exakt detsamma. Jag tycker att färgen på\r\narbetsförmedlingsskylten skulle tilltala Elver\r\nJonsson, eftersom den är blå. Och vi kan väl inte\r\nfå en privat arbetsförmedling med röd skylt.</pre><pre>Anf. 121  MONICA ÖHMAN (s):</pre><pre>Herr talman! Elver Jonsson säger att detta\r\nkomplement behövs nu när arbetslösheten ökar.\r\nHan talar också om en god och kostnadsfri service\r\ni hela landet.</pre><pre>Jag kanske inte gör riktigt samma tolkning som\r\nKarl-Erik Persson. Jag tolkar nog detta som att\r\ndet är den offentliga delen av arbetsförmedlingen,\r\nsom enligt utskottstexten skall finnas kvar, som\r\nskall vara kostnadsfri över hela landet och att det\r\nsedan kommer att finnas en gräddfil för dem som\r\nhar pengar att betala med och för dem som\r\nkanske redan är välutbildade och som har det\r\nrelativt gott ställt. Det kan ju i rimlighetens namn\r\naldrig vara på det sättet att våra ungdomar och\r\ndeltidsanställda kvinnor, de verkligt lågavlönade i\r\ndetta land, skall börja betala för att få den service\r\nsom det innebär att få ett jobb förmedlat.</pre><pre>Sedan må jag i dessa arbetslöshetens tider säga,\r\nElver Jonsson, att om jag skulle vara\r\narbetsförmedlare i dag skulle jag känna mig\r\nganska sur på den borgerliga majoriteten. När\r\ndenna majoritet säger att dagens\r\narbetsförmedlingar inte fungerar, tycker jag att\r\ndet är ett hån mot de människor som gör ett\r\nfantastiskt jobb i dag för att försöka få detta att så\r\natt säga gå runt.</pre><pre>Anf. 122  ELVER JONSSON (fp):</pre><pre>Herr talman! Monica Öhman har tidigare, precis\r\nsom Karl-Erik Persson, sagt att detta är en stor\r\nideologisk fråga. Och jag börjar snart tro dem. Nu\r\nsäger nämligen Monica Öhman att\r\narbetsförmedlarna måste se det som ett hån att\r\ndet nu talas om alternativ och mångfald. Men\r\ndetta är inte mer originellt än att vi strävar efter\r\ndetta på t.ex. sjukvårdens område, skolans\r\nområde och på flera andra av samhällsservicens\r\nområden. Jag kan inte förstå att någon kan ha\r\nkänt sig förfördelad.</pre><pre>Tvärtom har det på t.ex. sjukvårdens område\r\nvisat sig att det har blivit ett komplement. Låt\r\nvara att det har varit ganska smala strimmor i\r\nverksamheten, men det har varit nyttiga\r\npilotprojekt som har gjort att också den offentliga\r\nverksamheten har stimulerats till en\r\nkvalitetshöjning och till ett bättre utbud för dem\r\nsom den skall betjäna.</pre><pre>Nu är Monica Öhman litet bekymrad över att\r\ndetta skall bli en gräddfil, men jag tror inte det.\r\nGräddfilen fanns nämligen så länge den\r\nsocialdemokratiska regeringen hade stort\r\ninflytande och detta var helt och hållet förbjudet.\r\nDå fanns det en gräddfil som innebar att man var\r\nlångt inne i departementet med sin head hunter-\r\nverksamhet. Då var ett sådant omdöme\r\ntillämpligt.</pre><pre>I slutet av sin regeringsperiod gav\r\nsocialdemokraterna med sig genom att vara med\r\nom en förändring, men den var mycket snävt\r\nhållen, och den kommer inte att tillgodose de\r\nbehov som de arbetssökande har.</pre><pre>Herr talman! Jag vill även ta upp något av det som\r\nKarl-Erik Persson talade om. Han kanske gör en\r\nlogisk kullerbytta, när han säger att fler\r\narbetsförmedlare inte ger några fler\r\narbetstillfällen. Det kan naturligtvis vara riktigt,\r\neftersom det inte skapar fler jobb. För detta krävs\r\nandra insatser på näringspolitikens och\r\nsamhällsekonomins områden. Men samtidigt\r\nsäger han att arbetsförmedlarna har alldeles för\r\nmycket att göra. Detta går inte riktigt ihop.</pre><pre>Visst har arbetsförmedlarna mycket att göra. De\r\nhar t.o.m. för mycket att göra. Och då skulle\r\ndetta faktiskt innebära en viss avlastning.</pre><pre>Uppdraget som utredaren har fått är att\r\nförmedlingen skall stärkas i alla sina goda delar\r\noch skall förbättras. Att det sker under\r\nmångfaldens fana tror jag att även socialister på\r\nsikt kommer att inse är ganska bra.</pre><pre>Anf. 123 KARL-ERIK PERSSON (v):</pre><pre>Herr talman! Jag skall inte förlänga denna debatt\r\nså mycket mer, eftersom vi förmodligen ändå inte\r\nkommer någonstans.</pre><pre>Elver Jonsson gjorde emellertid ett erkännande,\r\nvilket jag tycker var bra, nämligen att detta är en\r\nideologisk fråga. Jag tycker att det är klädsamt att\r\nElver Jonsson gör det. Och flera borgerliga\r\ntalesmän borde tala om att många av förslagen är\r\nrent ideologiska frågor. Man utarbetar förslagen\r\nutifrån sin ideologi och inte utifrån något annat.\r\nDen krassa verkligheten har egentligen ingen\r\nbetydelse. Det är ideologin som går före. Och det\r\nvar klädsamt av Elver Jonsson att säga detta.</pre><pre>Även privata arbetsförmedlingar har inneburit\r\nkostnader för dem som varit arbetslösa. Elver\r\nJonsson vet mycket väl att det har varit så.</pre><pre>Jag frågade: Hur skall det gå för\r\narbetsförmedlingen och för dem som skall ha\r\narbetsgivaransvaret för de arbetspraktiserande\r\nungdomarna i framtiden? Det vore väldigt\r\nintressant att få ett besked på den punkten. Jag\r\ntror faktiskt att ansvaret blir tungt.</pre><pre>Jag menar att arbetsförmedlingarna i dag har\r\noerhört mycket att göra och så kommer det att\r\nvara framöver också. Det beror på den ökande\r\narbetslösheten. Lösningen är faktiskt inte att\r\nprivatisera vissa arbetsförmedlingar. Om Elver\r\nJonsson funderade över dessa saker och för en\r\nliten stund struntade i ideologin, skulle han förstå\r\natt det är som jag säger, dvs. att jag har rätt i den\r\ndelen.</pre><pre>Anf. 124  MONICA ÖHMAN (s):</pre><pre>Herr talman! Jag säger som Karl-Erik Persson.\r\nÄntligen har vi fått ett erkännande. Detta är alltså\r\nen ideologisk fråga.</pre><pre>Jag återkommer till talet om att det här är ett hån\r\nmot förmedlarna. I den text som Elver Jonsson\r\noch hans borgerliga bröder och systrar har skrivit\r\nunder sägs det att dagens system inte fungerar.\r\nDet är just det som jag tycker är ett hån mot dem\r\nsom försöker göra ett jättejobb i dag, som\r\nförsöker förmedla så många arbeten som möjligt\r\noch hjälpa alla människor som har behov av\r\ninsatser från arbetsförmedlingen.</pre><pre>Jag tycker nog att vi skulle kunna kosta på oss att\r\nge det jobb som arbetsförmedlarna gör ett bättre\r\nbetyg. Vi får alltså inte bara säga att det inte\r\nfungerar.</pre><pre>För två år sedan besökte\r\narbetsmarknadsutskottet just en förmedling som\r\nbestod av en privat och en offentlig del. Jag tror\r\ninte att någon av oss var speciellt imponerad av\r\nhur bekymmersamt det var på den här\r\nförmedlingen. Man sade klart och tydligt till oss\r\natt det var de som hade det bättre ställt -- de som\r\nhade en bra utbildning och goda förutsättningar --\r\nsom vände sig till den privata delen av\r\nförmedlingen. Men invandrare, lågutbildade eller\r\npersoner som kanske hade en del andra\r\nbekymmer fick den offentliga delen ta hand om.\r\nJag hoppas verkligen att det inte är vad man haft\r\ni tankarna när man ville införa det här systemet.</pre><pre>Sista raderna i utskottsbetänkandets skrivning\r\ntycker jag andas panik. Gör vi inte detta nu får vi\r\nvänta tio år till. Så fungerar regelverket när det\r\ngäller att säga upp konventioner.</pre><pre>Detta är riktigt belysande för varför man lägger\r\nfram det aktuella förslaget.</pre><pre>Anf. 125  ELVER JONSSON (fp):</pre><pre>Herr talman! Jag håller med om att det här är en\r\nideologisk fråga. Men hellre väljer jag en liberal\r\nframgångsväg än ett socialistiskt stillastående,\r\nsom gör att man inte får det hela att fungera på\r\nerforderligt sätt i en föränderlig tid.</pre><pre>För att vara tillräckligt tydlig vill jag, Monica\r\nÖhman, upprepa att det inte är fråga om något\r\nhån mot de förmedlare som gör ett mycket fint\r\njobb. Om det fanns en konflikt här förvånar det\r\nmig att den förra regeringen lade fram ett förslag\r\nsom tillåter, låt vara mycket snävt och smalt, en\r\nalternativ och kompletterande förmedling.\r\nRimligtvis skulle man ha avstått om man hade sett\r\ndet hela från den utgångspunkt som Monica\r\nÖhman talar om.</pre><pre>Herr talman! Jag valde AMS-chefen som\r\nkronvittne när det gällde att visa på hur man\r\nskulle kunna skrota ett förmedlingsmonopol och\r\ndet ändå skulle kunna bli bra. Han har i alla fall\r\ninte uppfattat det här som ett hån mot\r\nverksamheten. Det handlar återigen, ärade\r\nkammarledamöter, inte om att rasera något som\r\nfungerar väl. Grunden för verksamheten ligger\r\nfast. Men vi skall bygga ut systemet med väl\r\nfungerande och goda komplement.</pre><pre>Därför, herr talman, yrkar jag bifall till utskottets\r\nhemställan i betänkandet.</pre><pre>Anf. 126 MONICA ÖHMAN (s):</pre><pre>Herr talman! Om förmedlarna gör ett bra jobb,\r\nElver Jonsson, varför skriver ni då att det inte\r\nfungerar?</pre><pre>Anledningen till vår lagändring var att det visade\r\nsig att det fanns vissa grupper som hade behov av\r\nen förmedling på annat sätt. Det var nödvändigt\r\nför att systemet skulle fungera.</pre><pre>I princip kan det finnas förmedlingar i dag för\r\nspeciella yrkesgrupper. Om den fackliga\r\norganisationen och arbetsgivarparten är överens\r\nom att vi exempelvis måste ha en speciell\r\nförmedling för läkarna, begär man det hos AMS.\r\nAMS ger tillstånd och övervakar att det hela\r\nfullföljs på ett riktigt sätt. Den möjligheten finns\r\nalltså.</pre><pre>Jag tycker att argumenten är ganska dåliga. Ni vet\r\nju inte hur många förmedlingar det kan bli fråga\r\nom. Ni vet inte hur det kommer att fungera. Efter\r\ndet att vi har beslutat om att upphäva den här\r\nkonventionen -- jag antar nämligen att det\r\nbeslutet kommer att fattas -- skall ni utreda hur\r\ndet här skall fungera.</pre><pre>Anf. 127  ELVER JONSSON (fp):</pre><pre>Herr talman! Avslutningsvis vill jag bara säga att\r\ndet är intressant att notera att socialdemokraterna\r\nhar underkänt 1935 års lag genom sina förslag om\r\nförändringar här. Något som kammaren möjligen\r\nhar glömt är att den dåvarande regeringen och\r\nsocialdemokraterna i arbetsmarknadsutskottet\r\nicke var överens om hur det skulle ske. Det kan\r\nvara en viktig upplysning. Det visar ju på\r\nsvårigheter också i det socialdemokratiska partiet\r\nnär det gäller synen på dessa saker.</pre><pre>Återigen vill jag säga: Det handlar om att\r\nförbättra, icke om att rasera. Därför vidhåller vi\r\nvårt yrkande om bifall till utskottets hemställan i\r\nbetänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utrikesutskottets\r\nbetänkanden 1991/92:UU9, UU10 och UU14,\r\nsocialutskottets betänkande 1991/92:SoU14,\r\nskatteutskottets betänkande 1991/92:SkU23 samt\r\narbetsmarknadsutskottets betänkande\r\n1991/92:AU10.</pre><pre>Utrikesutskottets betänkande UU9</pre><pre>Utskottets hemställan bifölls.</pre><pre>Utrikesutskottets betänkande UU10</pre><pre>Utskottets hemställan -- som ställdes mot\r\nutskottets hemställan med den ändring som\r\nföranleddes av bifall till yrkandena 1--3 och 5--9 i\r\nmotion 520 av Ylva Annerstedt m.fl. -- bifölls\r\nmed acklamation.</pre><pre>Utrikesutskottets betänkande UU14</pre><pre>Mom. 6 (Taiwans representation i Stockholm)</pre><pre>Utskottets hemställan -- som ställdes mot motion\r\nU306 av Birger Hagård m.fl. -- bifölls med\r\nacklamation.</pre><pre>Mom. 19 (Nordiska ministerrådet)</pre><pre>Utskottets hemställan bifölls med 278 röster mot\r\n22 för reservation 1 av Lars Moquist. 1 ledamot\r\navstod från att rösta.</pre><pre>Mom. 38, 39, 43, 44 och 46 (utredningar inom det\r\nnedrustnings- och säkerhetspolitiska området,\r\nm.m.)</pre><pre>Utskottets hemställan bifölls med 283 röster mot\r\n22 för reservation 2 av Lars Moquist i\r\nmotsvarande del.</pre><pre>Mom. 40 (information, studier och forskning om\r\nfreds- och nedrustningssträvanden m.m.)</pre><pre>Först biträddes reservation 3 av Pierre Schori\r\nm.fl. i motsvarande del med 129 röster mot 22 för\r\nreservation 2 av Lars Moquist i motsvarande del.\r\n151 ledamöter avstod från att rösta.</pre><pre>Härefter bifölls utskottets hemställan med 152\r\nröster mot 130 för reservation 3 av Pierre Schori\r\nm.fl. i motsvarande del. 22 ledamöter avstod från\r\natt rösta.</pre><pre>Mom. 41 (målet för F3-anslagets storlek)</pre><pre>Utskottets hemställan bifölls med 171 röster mot\r\n131 för reservation 3 av Pierre Schori m.fl. i\r\nmotsvarande del. 2 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU14</pre><pre>Utskottets hemställan bifölls.</pre><pre>Skatteutskottets betänkande SkU23</pre><pre>Utskottets hemställan bifölls.</pre><pre>Trafikutskottets betänkande TU12</pre><pre>Mom. 1 (anslag till Köp av interregional\r\npersontrafik på järnväg)</pre><pre>Utskottets hemställan bifölls med 288 röster mot\r\n15 för meningsyttringen av Bengt Hurtig. 1\r\nledamot avstod från att rösta.</pre><pre>Mom. 2--6</pre><pre>Utskottets hemställan bifölls.</pre><pre>Arbetsmarknadsutskottets betänkande AU10</pre><pre>Först biträddes reservationen av Ingela Thalén\r\nm.fl. -- som ställdes mot meningsyttringen av\r\nKarl-Erik Persson -- med acklamation.</pre><pre>Härefter bifölls utskottets hemställan med 176\r\nröster mot 128 för reservationen av Ingela Thalén\r\nm.fl.</pre><pre>22 § Bordläggning</pre><pre>Anmäldes och bordlades</pre><pre>Proposition</pre><pre>1991/92:105 Lokal försäkringsverksamhet med\r\nfinansiell samordning mellan socialförsäkring och\r\nhälso- och sjukvård</pre><pre>Motionerna</pre><pre>med anledning av prop. 1991/92:111 Statens\r\nansvar för skador som orsakas av polishundar\r\nm.m.</pre><pre>1991/92:L16 av Anders Svärd (c)</pre><pre>med anledning av förs. 1991/92:17 Riksdagens\r\nrevisorers förslag angående granskningen av de\r\nstatliga affärsverkskoncernerna</pre><pre>1991/92:T14 av Stina Eliasson (c)</pre><pre>1991/92:T15 av Leo Persson (s)</pre><pre>1991/92:T16 av Bengt Hurtig (v)</pre><pre>23 § Anmälan om interpellationer</pre><pre>Anmäldes att följande interpellationer framställts</pre><pre>den 24 mars</pre><pre>1991/92:154 av Ingbritt Irhammar (c) till\r\nmiljöministern om FN:s internationella\r\nmiljökonferens i Rio:</pre><pre>Vid barntoppmötet i september 1990 i New York\r\nlovade 71 regerings- och statschefer i en särskild\r\nbarndeklaration att före år 2000 åstadkomma\r\ngenomgripande förbättringar. FN enades om en\r\nbarnkonvention, som skulle skydda barnen och ta\r\ntillvara deras rättigheter.</pre><pre>Trots att det knappt är två år sedan FN enades om\r\ndenna barnkonvention, når oss upprörande\r\nrapporter om gatubarnens situation världen runt.\r\nI Rio i Brasilien, där FN:s miljökonferens skall\r\nhållas fortsätter gatubarnen att misshandlas,\r\ntvingas till prostitution och mördas, trots att\r\nbarnkonventionen har ratificerats av Brasilien.</pre><pre>Gatubarnen i Rio har hamnat i fokus, men inte\r\nför den hjälp och det stöd de så väl skulle behöva\r\nfrån samhället, utan på grund av att de kallblodigt\r\nskjuts till döds av dödsskvadroner där polisen\r\nsäges vara inblandad. Enligt uppgift har över\r\n7 000 gatubarn i Brasilien skjutits ihjäl de senaste\r\nfyra åren. Mördandet har inte utretts på ett seriöst\r\nsätt av myndigheterna.</pre><pre>Inför FN:s miljökonferens har morden och\r\ntrakasserierna trappats upp. Syftet anges bl.a.\r\nvara behovet av att städa bort barnen som anses\r\nutgöra ''störande'' inslag i gatubilden när världens\r\nregeringar samlas i Rio under FN:s flagg.</pre><pre>Insatserna för gatans barn måste handla om hjälp\r\ntill ett bättre och människovärdigare liv -- inte om\r\natt ta livet ifrån dem. FN får inte acceptera detta.\r\nDe enskilda länder som anser sig civiliserade\r\nmåste agera.</pre><pre>I ett frågesvar i riksdagen den 10 mars 1992\r\nanförde statsrådet Alf Svensson bl.a. följande:\r\n''De övergrepp och mord på gatubarn i Brasilien\r\nsom begås står i strid med den mest\r\ngrundläggande mänskliga rättigheten, nämligen\r\nrätten till liv. Ett tungt ansvar vilar därför på den\r\nbrasilianska regeringen att se till att sådana\r\növergrepp omedelbart stoppas.''</pre><pre>Statsrådet påpekade också att miljökonferensen i\r\nRio gav Sverige möjligheter att med de\r\nkonferensansvariga och övriga brasilianska\r\nansvariga påtala det oacceptabla förhållandet att\r\ngatubarn mördas. Alf Svensson lovade att\r\nregeringen fortsättningsvis skulle ''följa'' frågan.</pre><pre>I skrivande stund är olika länders representanter\r\nsamlade i FN i New York till det sista\r\nförberedande mötet inför miljökonferensen.\r\nEnligt min mening måste Sveriges regering agera\r\noch kraftigt protestera mot det som händer i Rio,\r\nså att våldet mot gatubarnen stoppas.</pre><pre>I annat fall är inte Brasilien ett värdigt värdland\r\nför FN:s internationella miljökonferens, som har\r\ntill uppgift att främja utvecklingen bland jordens\r\nfattiga och slå vakt om utrotningshotade djur och\r\nväxter som miljöförstöringen hotar överlevnaden\r\nför.</pre><pre>Mot denna bakgrund vill jag fråga:</pre><pre>Hur ''följer'' regeringen upp frågan?</pre><pre>Ämnar miljöministern vidta några åtgärder för att\r\nförsöka få miljövårdskonferensen flyttad från\r\nRio, om inte det meningslösa dödandet av\r\ngatubarn omgående upphör i landet?</pre><pre>1991/92:155 av Maj Britt Theorin (s) till\r\nförsvarsministern om JAS-projektet:</pre><pre>Det kalla kriget är slut. En dramatisk och positiv\r\nändring i internationella relationer har inträffat i\r\nEuropa. Sovjetunionen är upplöst och\r\nWarszawapakten existerar inte längre. Mycket\r\nkraftig konventionell nedrustning pågår i Europa.\r\nNågot reellt militärt hot mot Sverige kan inte\r\nlängre redovisas varken av ÖB eller regeringen.</pre><pre>Det kalla krigets slut gör det möjligt att frigöra\r\nenorma resurser -- pengar, människor och\r\nmateriel, som fortfarande är nerplöjda i\r\növerdimensionerade militärapparater.</pre><pre>Förutsättningarna för fredlig konfliktlösning och\r\nfortsatt kraftig nedrustning är unikt goda, något\r\nsom avspeglar sig i NATO:s kraftiga\r\nminskningar -- mellan 1990 och 1991 med\r\n16,2 % -- liksom Tysklands och OSS mycket\r\nkraftiga minskningar som omfattar såväl\r\nmilitärutgifter som styrkornas numerär.</pre><pre>I regeringens försvarsproposition sägs bl.a. att det\r\növerraskande storanfallet mot Centraleuropa\r\nnumera är avskrivet, att NATO:s och Västs\r\nminskade militärutgifter kommer att bestå och\r\nföljas av ytterligare nedskärningar, att Rysslands\r\nmöjligheter att attackera Sverige från hav eller\r\növer land knappast finns längre och att de ryska\r\nstyrkorna i norr är otillräckliga för mer\r\nomfattande offensiva operationer.</pre><pre>Att i detta läge öka de direkta försvarsanslagen i\r\nSverige med 7,3 miljarder kronor under fem år\r\noch göra låsningar för mycket kraftigt höjda\r\nförsvarskostnader därefter i form av JAS delserie\r\nII, JAS III, nya ubåtar och ytfartyg och nya\r\nstridsvagnar, går på tvärs med utvecklingen i hela\r\ndet övriga Europa. Förseningarna och\r\nfördyringarna är avsevärda för JAS-projektet. I\r\npropsitionen sägs:</pre><pre>''Det ekonomiska och tidsmässiga läget inom\r\nprojektet hos industrigruppen JAS är ansträngt.\r\nDe verkliga upparbetade kostnaderna för\r\ntyparbetet överstiger de förkalkylerade\r\nkostnaderna samtidigt som betydande\r\nförseningar föreligger. Industrins kostnader för\r\natt genomföra projektet kommer att överskrida\r\nförkalkylerad slutkostnad med miljardbelopp.''</pre><pre>Kostnadsökningarna för delserie II är enligt\r\npropositionen 9,3 miljarder kronor.\r\nKostnadsbedömningen om 57,8 miljarder kronor\r\ni prisläge februari 1991 grundar sig på delserie 1\r\noch 2, dvs. 140 flygplan till år 2002 samt\r\nutvecklingen av JAS 39B.</pre><pre>Propositionen säger också att det enligt\r\nföreliggande offerter krävs ytterligare resurser till\r\nJAS, som bl.a. skall tas via intecknande av medel\r\nför perioden 1992--1997 och via en eventuell\r\nexport, något som är mycket ovisst. För 1992--\r\n1997 behövs ytterligare medel. Regeringen säger\r\natt godtagbara affärsmässiga villkor kan uppnås i\r\nnu aktuella avtal.</pre><pre>När JAS-beslutet togs under den borgerliga\r\nregeringen 1982 med fem rösters övervikt, sade\r\nsocialdemokratin nej; förslaget vilade på\r\nbristfälligt underlag. Socialdemokratin krävde att\r\nutöver vad som från tekniska, ekonomiska och\r\nkommersiella synpunkter skulle ingå i ett avtal\r\nsom är godtagbart från statsmakterna borde\r\nföljande villkor gälla för JAS:</pre><pre>--  Inga löften om framtida anslagsökningar för\r\nförsvarsmakten får ske,</pre><pre>--  JAS skall hålla sig inom 24,9 miljarder kronor\r\ni prisläge februari 1981, fram till sekelskiftet,</pre><pre>--  Om allvarliga problem uppstår måste staten ha\r\nrätt att avbryta projektet. Industrin måste ta en\r\ninte oväsentlig ekonomisk risk,</pre><pre>--  Något nytt projekt för utveckling av flygplan\r\när inte aktuellt efter JAS. Industrin måste därför\r\ninrikta sig mot i huvudsak civil produktion,</pre><pre>--  Skulle det vara möjligt med hänsyn till den\r\nmilitärpolitiska situationen i vår omvärld att\r\ngenomföra en nedrustning får också JAS givetvis\r\nomprövas.</pre><pre>I den socialdemokratiska propositionen 1983, då\r\nJAS accepterades, skedde det genom att dessa\r\nvillkor på nytt slogs fast.</pre><pre>När riksdagen beslöt att satsa på JAS-projektet\r\n1982 beskrevs det som ett litet, billigt svenskt\r\nalternativ till dyra utländska stridsflygplan. Sedan\r\ndess har kostnaderna ökat drastiskt.\r\nIndustrigruppen har begärt ett 50 % högre pris än\r\ntidigare avtalat för att bygga delserie II. Men i\r\navtalet mellan staten och industrigruppen från\r\n1982 finns ett ''takpris'' som inte får överskridas\r\nför delserie II.</pre><pre>Utvecklingen och den första delserien om 30 plan\r\nskall enligt avtalet levereras till ett fast pris. Det\r\nvar detta fasta pris som fick politikerna att gå med\r\npå JAS-projektet. Om detta kommer att ske i\r\nenlighet med uppgjort kontrakt är mycket\r\ntveksamt.</pre><pre>Industrigruppen JAS har inte uppfyllt villkoren i\r\nkontraktet och projektet har redan vida överstigit\r\nde kostnadsramar som avtalats.</pre><pre>Enligt teknisk expertis kan Viggenplanen\r\nmodifieras med JAS-teknik och livstidsförlängas\r\ntill långt fram på 2000-talet. En av riksdagens\r\nkunnigaste försvarspolitiker hävdar att om vi\r\n''avstår från att återigen skrota fullt användbara\r\nmaskiner sjunker behovet av JAS-plan fram till\r\nsekelskiftet från 140 till omkring 80 plan. Därefter\r\nbehövs en tillförsel av omkring 12 plan per år i\r\nstället för 18.''</pre><pre>I propositionen smygs nu in ytterligare\r\nbeställningar av JAS, i en enda mening:\r\n''Fortsatta flygplansleveranser efter delserie II\r\nförutsätts.'' Någon mer information ges inte till\r\nriksdagen, som i demokratisk ordning skall fatta\r\nbeslut om det framtida försvaret.</pre><pre>Riksdagen har aldrig tagit ställning till fler än 30\r\nplan resp. en maximal ram för 140 plan. Att\r\nflygvapnet och flygindustrin hela tiden räknat\r\nmed över 300 plan är något annat. Enligt ÖB bör\r\nJAS produceras i minst 300 exemplar för att löna\r\nsig. Det kräver väsentligt höjda försvarsramar.\r\nOm så inte sker bör projektet avbrytas, enligt\r\nÖB.</pre><pre>Enligt Svenska Dagbladet finns en tredje delserie\r\nav JAS med som en ekonomisk förutsättning i den\r\noffert för delserie II, som nu förhandlas mellan\r\nindustrigruppen JAS och FMV, en offert som\r\nriksdagen inte får ta ställning till eller informeras\r\nom.</pre><pre>Enligt FMV ingick i ursprungsplanerna för JAS-\r\nprojektet att flygvapnet skulle tillföras inte\r\nmindre än 355 nya plan. De beräknades 1988,\r\nockså enligt FMV, kosta 116,5 miljarder kronor,\r\nenligt flygvapnet 126 miljarder kronor.</pre><pre>Det är således minst 300 plan och inte bara 110\r\nnya flygplan som nu skall kontrakteras, något som\r\nriksdagen inte informerats om och inte beslutat\r\nom. Vid ett beslut om delserie II av JAS utan\r\nförbehåll binder sig riksdagen således inte bara\r\nför de redovisade 57,8 miljarder kronorna utan\r\nför väsentligt högre kostnader, minst 120\r\nmiljarder kronor, enligt Svenska Dagbladet.</pre><pre>Enligt uppgift krävs redan till mitten av 1990-talet\r\nytterligare 10 miljarder kronor om delserie III\r\nskall utvecklas.</pre><pre>Mot bakgrund härav vill jag ställa följande frågor\r\ntill försvarsminister Anders Björck:</pre><pre>1.  Förutsätter kontraktet för JAS II (110 plan) en\r\nbeställning om ytterligare JAS-plan?</pre><pre>2.  Hur många plan i så fall och till vilket pris?</pre><pre>3.  Hur många JAS-divisioner planerar\r\nregeringen?</pre><pre>4.  Är det samhällsekonomiskt försvarbart att\r\nskrota fullt funktionsdugliga Viggar för att få plats\r\nmed JAS?</pre><pre>24 § Aktuell debatt den 26 mars: Åtgärder\r\nmot den ökande arbetslösheten</pre><pre>Socialdemokratiska riksdagsgruppens skrivelse\r\nanmäld den 24 mars:</pre><pre>Till talmannen</pre><pre>I en debatt i riksdagen i februari redovisade vice\r\nstatsminister Bengt Westerberg regeringens\r\nuppfattning att en ytterligare åtstramning av den\r\nsvenska ekonomin behövdes 1993 och 1994 och\r\natt en sådan förbereddes i regeringens kansli.\r\nRegeringens bedömning var att det inte skulle\r\nfinnas tillräckligt med ledig arbetskraft för att\r\nindustrin skall kunna rekrytera den personal den\r\nbehöver nästa år. Därför skulle den inhemska\r\nefterfrågan behöva stramas åt ytterligare, utöver\r\nvad som redan beslutats.</pre><pre>Arbetsmarknadsstyrelsen redovisade i förra\r\nveckan sin prognos över läget på\r\narbetsmarknaden framöver, med den politik som\r\nnu är beslutad och känd. AMS bedömning är att\r\nden öppna arbetslösheten kommer att uppgå till 7\r\nprocent nästa sommar.</pre><pre>Det är därför angeläget att finansministern ger\r\nbesked: På vilket sätt kommer regeringen att\r\nlägga om den ekonomiska politiken för att\r\nförhindra att den av AMS förutsedda ökningen av\r\narbetslösheten blir verklighet?</pre><pre>Den socialdemokratiska riksdagsgruppen\r\nhemställer om debatt torsdagen den 26 mars\r\nenligt de nya regler som partierna kommit\r\növerens om för Aktuell debatt. Riksdagsgruppen\r\nföreträds i denna debatt av Allan Larsson.</pre><pre>Stockholm den 24 mars</pre><pre>För den socialdemokratiska riksdagsgruppen</pre><pre>Jan Bergqvist</pre><pre>25 § Kammaren åtskildes kl. 17.05.</pre><pre>Förhandlingarna leddes</pre><pre>av talmannen från sammanträdets början t.o.m.\r\n3 § anf. 29 (delvis),</pre><pre>av förste vice talmannen därefter t.o.m.\r\nvoteringen (efter anf. 61)</pre><pre>av andre vice talmannen därefter t.o.m.\r\nvoteringen (efter anf. 92)</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}