{"dokumentstatus":{"dokument":{"hangar_id":"2349299","dok_id":"GH0933","rm":"1993/94","beteckning":"33","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"33","slutnummer":"0","datum":"1993-11-30 00:00:00","systemdatum":"2005-10-27 13:37:29","publicerad":"1993-11-30 00:00:00","titel":"Riksdagens snabbprotokoll 1993/94:33 Tisdagen den 30 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{86D699F4-6CFB-41F3-85D1-32EADA6F04E5}","dokument_url_text":"http://data.riksdagen.se/dokument/GH0933/text","dokument_url_html":"http://data.riksdagen.se/dokument/GH0933","dokumentstatus_url_xml":"http://data.riksdagen.se/dokumentstatus/GH0933","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:33</div>\r\n<div class=\"sidhuvud_datum\">Tisdagen den 30 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om muntliga frågor till\r\nregeringen den 2 december</pre><pre>Anf. 1  TALMANNEN:</pre><pre>Vid frågestunden torsdagen den 2 december kl.\r\n14.30 kommer följande statsråd att närvara:</pre><pre>Vice statsminister Bengt Westerberg (fp),\r\nstatsrådet Görel Thurdin (c), justitieminister Gun\r\nHellsvik (m), finansminister Anne Wibble (fp) och\r\ncivilminister Inger Davidson (kds).</pre><pre>Vice statsministern besvarar såväl allmänpolitiska\r\nfrågor som frågor inom sitt eget ansvarsområde\r\ninom regeringen. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>2 §  Justering av protokoll</pre><pre>Justerades protokollet för den 24 november.</pre><pre>3 §  Meddelande om ändring i kammarens\r\nsammanträdesplan, m.m.</pre><pre>Anf. 2  TALMANNEN:</pre><pre>Jag får meddela att inget arbetsplenum kommer att\r\nanordnas fredagen den 19 december. Kammaren\r\nsammanträder i stället för interpellationssvar kl.\r\n9.00.</pre><pre>Vidare får jag anmäla att det på grund av\r\nförseningar i utskottens arbete kan bli aktuellt med\r\narbetsplenum den 17 december efter\r\npartiledardebatten. Det kan inte heller uteslutas att\r\nytterligare dagar kan behöva tas i anspråk för\r\narbetsplenum.</pre><pre>4 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1993/94:58</pre><pre>Till riksdagen</pre><pre>Beträffande interpellation 1993/94:58 av Lars\r\nStjernkvist (s) Bostadsmarknaden får jag meddela\r\natt jag inte kan besvara denna inom föreskrivna\r\nfyra veckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod på grund av arbetsbelastning och\r\ntjänsteresor.</pre><pre>Jag kommer att besvara interpellationen under\r\njanuari 1994.</pre><pre>Stockholm den 29 oktober 1993</pre><pre>Bo Lundgren</pre><pre>5 §  Svar på fråga 1993/94:191 om\r\nbyggbranschen</pre><pre>Anf. 3  Statsrådet BO LUNDGREN (m):</pre><pre>Fru talman! Hans Gustafsson har mot bakgrund av\r\nbyggbranschens prognoser beträffande\r\nbostadsbyggandet frågat mig vilka åtgärder\r\nregeringen avser att vidta för att förhindra denna\r\nallvarliga situation för bostadsbyggandet och för\r\nbyggbranschen.</pre><pre>Lösningen på problemen för bostadsbyggandet,\r\nliksom för andra sektorer av näringslivet, ligger i en\r\nekonomisk politik som leder till tillväxt. Samtidigt\r\nmåste bostadsbyggande och fastighetsägande ges\r\nsådana villkor att producenter och ägare stimuleras\r\natt hålla sina kostnader låga, så att hushållen kan\r\nefterfråga bostäder utan omfattande\r\nkostnadsdöljande subventioner. En grundläggande\r\nförutsättning för en positiv utveckling inom\r\nbostadsmarknaden är också en låg ränta.</pre><pre>Regeringen har genom det förändrings- och\r\nförenklingsarbete som pågått sedan hösten 1991\r\ninom bl.a. bostads- och byggnadsväsendet lagt\r\ngrunden för en sådan ordning. Regeringen har\r\nockså framlagt förslag om åtgärder för att\r\nstabilisera bostadskreditmarknaden och underlätta\r\nfinansieringen av bostadsbyggandet de närmaste\r\nåren och om fastighetsskattesänkningar.</pre><pre>Min bedömning är att åtgärderna sammantaget nu\r\nger förutsättningar för byggare och fastighetsägare\r\natt bygga de bostäder som hushållen efterfrågar\r\nmed utgångspunkt i hushållens egna ekonomiska\r\nvillkor.</pre><pre>Anf. 4  HANS GUSTAFSSON (s):</pre><pre>Fru talman! Jag tackar statsrådet Bo Lundgren för\r\nsvaret på min fråga. Jag har i min fråga utgått från\r\natt statsrådet delar uppfattningen att läget är ytterst\r\nallvarligt både för byggnadsindustrin och för\r\nsysselsättningen i denna.</pre><pre>Enligt byggentreprenörerna sjunker produktionen\r\nav bostäder med 75 % på två år. Detta kraftiga ras\r\ni bostadsbyggandet motsvarar ett BNP-bortfall på\r\n1,5 % i år och på 2,5 % nästa år. Vi har nu det lägsta\r\nbostadsbyggandet inom hela OECD. Vi bygger för\r\nnärvarande cirka en och en halv lägenhet per tusen\r\ninnevånare, medan man i OECD bygger mellan sex\r\noch sju lägenheter på samma antal innevånare.</pre><pre>Även på andra sektorer inom byggandet kan\r\nkonstateras ett kraftigt ras.\r\nByggnadsarbetareförbundet räknar med att\r\narbetslösheten under vintern och första halvåret\r\n1994 kommer att vara ca 40 %.</pre><pre>Denna utslagning av byggsektorn kommer\r\nobönhörligen att leda till att det vid minsta lilla\r\nuppgång i byggandet kommer att uppstå flaskhalsar\r\noch kostnadsstegringar. Jag vill för min del hävda\r\natt det knappast går att få fart på Sverige, om vi inte\r\nhar fart på byggsektorn.</pre><pre>I den nuvarande lågkonjunkturen finns det\r\nlägenheter som inte utnyttjas. De är egentligen inte\r\nfler än som behövs för att avlasta de flyktingläger\r\nsom finns. Men dessutom är lägenheterna väldigt\r\nojämnt fördelade. I Stockholm är bara 0,2 % av\r\nlägenheterna lediga. Det räcker inte ens för normal\r\nomflyttning. I hela länet är 1,5 % av lägenheterna\r\nlediga. Detta kommer mycket snart att leda till en\r\nny bostadsbrist om tiderna förbättras.</pre><pre>Vi bygger inte våra bostäder för ett eller två år\r\nframåt i tiden, utan de skall stå i kanske 50--100 år.\r\nMan måste därför göra långsiktiga överväganden\r\nnär det gäller att dimensionera byggandet. Alla\r\nseriösa undersökningar visar att vi behöver bygga\r\n35--40 tusen lägenheter om året. Om vi inte litar på\r\nprognoser, kan vi själva konstatera att vi har 4\r\nmiljoner bostäder. Om vi skall ersätta dem på 100\r\når, måste vi bygga 40 000 lägenheter om året.</pre><pre>Jag tycker att de åtgärder som statsrådet redovisar\r\när bra, men de gäller i första hand beståndet och\r\ninte nyproduktionen.</pre><pre>Anf. 5  Statsrådet BO LUNDGREN (m):</pre><pre>Fru talman! Jag tror att vi i grunden kan vara\r\növerens -- kanske inte i alla ansvarsfrågor, men dem\r\nkan vi lämna därhän. Men vi är nog överens om att\r\nvi har ett problem i dag på grund av överhettningen\r\ni slutet på 1980-talet, eftersom vi då fick en våldsam\r\nuppgång. Den ledde både till kostnadsökningar och\r\ntill en väldigt kraftig produktion. Det påverkar\r\nsituationen nu. Jag tror också att vi är överens om\r\natt man inte kan bibehålla den höga\r\nsubventionsgrad för bostäder som fanns då och som\r\ndolde kostnadsutvecklingen.</pre><pre>Sammantaget innebär detta att vi nu har hamnat i\r\nen situation, där efterfrågan från hushållen med\r\nderas utgångspunkter på nya bostäder inte är sådan\r\natt det går att upprätthålla en nyproduktion av den\r\nomfattning för de närmaste åren som Hans\r\nGustafsson talar om -- i alla fall inte med artificiella\r\nmetoder. Det skulle vara fel och kontraproduktivt.</pre><pre>Vad vi måste göra för att skapa förutsättningar för\r\nnyproduktion är att se till att vi har en sjunkande\r\nproduktionskostnad i förhållande till de toppar som\r\nvi upplevde för några år sedan och att vi kan hålla\r\nen stabilt låg ränta i Sverige. Det torde vi vara\r\növerens om. Då skapas förutsättningar för en sådan\r\nproduktion som är möjlig att efterfråga för\r\nhushållen.</pre><pre>För att undvika att få det här våldsamma fallet är\r\ndet nödvändigt att vi nu i första hand går in för\r\nombyggnad och underhåll av de bostäder som\r\nfinns. Även den uppfattningen borde vi vara\r\nförhållandevis överens om, såvitt jag förstår.</pre><pre>När det gäller nyproduktionen är, som sagt,\r\nframför allt en låg ränta och låga\r\nproduktionskostnader avgörande. Jag vet inte\r\nvilken annan inriktning Hans Gustafsson skulle ha.\r\nJag antar att Hans Gustafsson inte skulle vilja\r\nåterinföra subventioner i den omfattning som\r\ngällde tidigare.</pre><pre>Anf. 6  HANS GUSTAFSSON (s):</pre><pre>Fru talman! Vi behöver inte sådana subventioner\r\nsom vi hade tidigare. De var en konsekvens av den\r\nhöga räntan. Räntan går ner, och skulle vi få ner\r\nräntan ytterligare ett par procent, behöver vi\r\nknappast bostadssubventioner. De är till för att\r\nutjämna kostnaderna under tiden, och de är\r\nnödvändiga så länge vi har en varierande ränta.</pre><pre>Jag delar uppfattningen att vi i slutet av 1980-talet\r\noch början av 1990-talet byggde litet mer än vad\r\nsom var rimligt, att byggsektorn behöver bantas\r\noch att vi inte behöver bygga 40 000 lägenheter just\r\nnu. Men det är en väldig skillnad mellan 12 000 och\r\n40 000 lägenheter. Det skulle vara utomordentligt\r\nklokt i dag att öka bostadsbyggandet i form av\r\nnyproduktion av åtminstone 10 000 lägenheter. Det\r\när billigt att bygga i dag. Arbetskraften kostar\r\negentligen ingenting. Det kostar lika mycket att ha\r\nbyggnadsarbetarna arbetslösa som det kostar att ha\r\ndem i produktion.</pre><pre>Det finns många andra saker som vi behövde\r\ndiskutera och vara överens om att göra. Det finns i\r\ndag goda och sunda projekt, som ligger färdiga men\r\nsom man inte kan få krediter till. Vi borde\r\ndiskutera hur vi skall kunna komma till rätta med\r\nsådana problem.</pre><pre>Anf. 7  Statsrådet BO LUNDGREN (m):</pre><pre>Fru talman! Det gläder mig att vi är överens på en\r\ndel punkter. Det skulle inte vara fruktbart att i dag\r\ndiskutera ett återinförande eller höjning av\r\nsubventioner. Det gläder mig också att vi är helt\r\növerens om räntans betydelse i detta avseende.</pre><pre>En del av hindren på bostadsproduktionssidan\r\nberor inte på efterfrågan på bostäder och inte på\r\nmöjligheterna att få rimliga produktionskostnader\r\noch rimliga villkor utan på att\r\nbostadskreditmarknaden inte fungerar. De är då\r\nsjälvklart viktigt att vi vidtar sådana åtgärder att vi\r\nfår en ökad smidighet på marknaden.</pre><pre>Det går inte att kommendera fram\r\nräntesättningar -- det tror jag att vi kan vara\r\növerens om. Det gäller att försöka skapa\r\nförutsättningar för kreditinstituten att fungera på\r\nett bra sätt.</pre><pre>Ett sätt kan rimligen vara att försöka få en ännu\r\nbättre konkurrens till stånd vad gäller\r\nbostadsfinansieringen, för att på det viset öka\r\nutbudet av krediter.</pre><pre>Detta är ett problemområde som det finns\r\nanledning att ta upp med instituten, vilket jag också\r\nhar gjort vid flera tillfällen. Det kan vi vara överens\r\nom.</pre><pre>Anf. 8  HANS GUSTAFSSON (s):</pre><pre>Fru talman! Jag skall gärna medverka till att få till\r\nstånd en bättre konkurrens när det gäller\r\nfinansieringen av bostäderna.</pre><pre>I dagens situation finns det åtminstone två hinder\r\nsom vi skulle kunna göra någonting åt. Det ena\r\nhindret skulle vi komma runt genom att skapa\r\nfinansiering för sunda projekt. Det andra hindret är\r\natt det i dag råder en betydande politisk osäkerhet\r\nsom gör att man inte vågar sätta i gång att bygga\r\nhus. Det är den största investering folk gör. Den är\r\nlångsiktig. De måste veta vilka regler som kommer\r\natt gälla framöver. I dag frågar sig de som skall\r\nbygga om bostadssubventionerna kommer att vara\r\nkvar eller om de kommer att avskaffas.</pre><pre>Ett besked på den punkten skulle i väsentlig grad\r\nhjälpa till att få fart på byggandet. Det skulle i sin\r\ntur, Bo Lundgren, vara det bästa sättet att få fart på\r\ntillväxten i Sverige. Det finns igen sektor som har\r\nsådana multiplikatoreffekter som byggsektorn har.\r\nOm vi med gemensamma krafter kunde dra i gång\r\nett förnuftigt byggande -- jag anser att det går --\r\nskulle vi också göra väldigt mycket för att förbättra\r\ntillväxten och för att få hjulen att rulla i landet.</pre><pre>Anf. 9  Statsrådet BO LUNDGREN (m):</pre><pre>Fru talman! Det finns naturligtvis en mängd\r\nsektorer som har stor betydelse för tillväxten på\r\nlång sikt. Vi skall inte direkt ägna oss åt den\r\ndiskussionen.</pre><pre>Jag har också hört resonemanget om osäkerheten\r\nvad gäller räntebidrag för nyproduktion. Det har\r\nbl.a. använts som alibi av en del kreditinstitut för\r\natt inte ge krediter. Resonemanget har egentligen\r\ngällt osäkerheten vad gäller räntebidragen för det\r\nredan existerande beståndet. Det har jag\r\nnaturligtvis förståelse för med tanke på de\r\nuppgörelser vi har tvingats göra för att hantera\r\nbudgetunderskottsproblematiken.</pre><pre>Det har sedan riksdagen beslutade om de nya\r\nreglerna inte funnits någon som helst tanke på eller\r\naktualitet för att ändra dessa regler. De innebär ju\r\nen förändring över tiden som är förutsebar. Det\r\nfinns inga som helst planer från min eller\r\nregeringens sida på att förändra reglerna i riktning\r\nmot minskad förutsebarhet. Detta besked kan jag\r\nge rakt upp och ned, här och nu.</pre><pre>Anf. 10  HANS GUSTAFSSON (s):</pre><pre>Fru talman! Det är när det gäller att få i gång\r\nbyggandet viktigt att göra klart att det inte kommer\r\natt ske några väsentliga förändringar i\r\nbostadssubventionssystemet framöver. Man skall\r\nkunna räkna med att de villkor som gäller nu skall\r\ngälla framöver. Det är viktigt att minska\r\nosäkerheten på denna punkt.</pre><pre>Det är fel att tro att det inte behövs\r\nbostadssubventioner. Skälet är att kostnaderna för\r\nbostäderna måste utjämnas över tiden. Det går inte\r\natt med dagens inkomster finansiera dagens\r\nbyggkostnader. De måste slås ut och omfördelas.\r\nDet var meningen med bostadssubventionerna.</pre><pre>När räntorna är höga och inflationen är hög blir det\r\nväldiga belopp. Om vi får en bättre räntenivå\r\nkommer byggandet att klara sig på ett helt annat\r\nsätt än vad det gör för närvarande.</pre><pre>Jag vet att banker som skall lämna kredit till vanliga\r\nsunda och vettiga villabyggen räknar på vad huset\r\nkostar utan bostadssubventioner. Bo Lundgren och\r\njag vet att det i dag kostar minst 1 000 kr per\r\nkvadratmeter att bygga utan bostadssubventioner.\r\nDet går inte att sätta i gång husbyggen på de\r\nvillkoren.</pre><pre>Anf. 11  Statsrådet BO LUNDGREN (m):</pre><pre>Fru talman! De regler som gäller beträffande\r\nräntebidrag till nyproduktion är fastlagda av\r\nriksdagen och kommer inte på mitt eller\r\nregeringens initiativ att ändras. Reglerna innebär\r\nen successiv nedtrappning av bidragen. Det ligger\r\nfast genom riksdagsbeslutet.</pre><pre>Jag har en känsla av att det inte finns någon som\r\nhelst anledning att göra förändringar. Jag hoppas\r\natt inte heller Socialdemokraterna tänker göra det.</pre><pre>Det väsentligaste är att vi ser till att dra ned räntan.\r\nVi har nu de lägsta räntorna på många år. Det\r\ninnebär mycket bättre förutsättningar för\r\nbostadssektorn. Vi har, också till följd av\r\nfastighetsskattesänkningen, fått de lägsta\r\nhyresökningarna på många år. Det är väsentligt och\r\nbra, men det gäller att föra en politik som gör att\r\nräntan kan hållas på en nivå där folk vill gå över\r\nfrån de gamla reglerna till de nya, som är mer\r\nförmånliga. Det visar ju just det Hans Gustafsson\r\nsjälv säger.</pre><pre>Ingen skulle vara gladare än jag om vi kan vara\r\növerens om att riksdagens beslut om nyproduktion\r\nligger fast och om att man skall rätta sig efter det,\r\noch t.o.m. om en ekonomisk politik som leder till\r\nstabilt låga räntor.</pre><pre>Anf. 12  HANS GUSTAFSSON (s):</pre><pre>Herr talman! En av de bästa metoderna för att få\r\nned räntorna, vilket vi båda är intresserade av och\r\nvilket är väldigt bra för bostadssektorn, är för\r\nnärvarande att skapa tillväxt genom att använda de\r\nresurser i form av ledig arbetskraft inom\r\nbyggindustrin som vi har.</pre><pre>Om vi inte behöver den utjämningseffekt som jag\r\nnyss talade om och som tiden inte medger att jag\r\ngår in närmare på, utgör inte\r\nbostadssubventionerna något problem. Problemet\r\när ju att vi i dag, när det beroende på lågkonjunktur\r\noch andra omständigheter finns en massa\r\nåterhållande faktorer, skall göra ytterligare\r\nreduceringar. Jag håller alltså inte med om att den\r\nreducering på tre miljarder kronor som har\r\ndiskuterats bör göras nu. Den är i sig ett\r\nåterhållande faktor.</pre><pre>Jag har inte sagt att den inte bör göras, men\r\nsituationen gör att det inte är rätt tidpunkt. Det är\r\nväldigt oklokt och ett gigantiskt slöseri att inte\r\nutnyttja så mycket som möjligt av byggsektorns\r\nresurser som vi med gemensamma ansträngningar\r\nskulle kunna göra. Det skulle vara av stor nytta för\r\nlandet.</pre><pre>Anf. 13  Statsrådet BO LUNDGREN (m):</pre><pre>Fru talman! I många avseenden har Hans\r\nGustafsson och jag varit förhållandevis nära\r\nvarandra i bedömningarna, och det tycker jag är\r\nganska positivt. Men det är viktigt att klara ut några\r\nsaker.</pre><pre>De neddragningar av subventionerna som Hans\r\nGustafsson tog upp -- tre miljarder -- gäller det i dag\r\nexisterande beståndet. Det är besparingar som, till\r\nskillnad från den omedelbara besparingseffekt vi\r\nursprungligen var överens om för ett drygt år sedan,\r\när utlagda över tre år.</pre><pre>Nyproduktionen påverkas inte av förändringarna\r\nför det i dag existerande beståndet. Där ligger\r\nsystemet fast. Jag vill återigen betona att det inte\r\nfinns några som helst tankar på att förändra\r\nregelsystemet vad gäller nyproduktionen.</pre><pre>När det gäller behovet av att få ned räntan och\r\nbehålla en stabil och låg räntenivå kan Hans\r\nGustafsson bidra med en sak. Det gäller inte bara\r\nkorträntorna utan också de långa räntorna, därför\r\natt det är de som är viktiga i just\r\nbostadsproduktionen. Han kan se till att riksdagen\r\ni enlighet med planen för budgetsanering inte\r\nbeslutar om ofinansierade skattesänkningar eller\r\nens om tillfälliga momssänkningar eller\r\nofinansierade utgiftsökningar. Då kan vi få ned\r\nräntorna. Sammantaget får vi då också bra\r\nförutsättningar för ökad nyproduktion.</pre><pre>Överläggningen var härmed avslutad.</pre><pre>6 §  Svar på fråga 1993/94:205 om momsen och\r\nEU</pre><pre>Anf. 14  Statsrådet BO LUNDGREN (m):</pre><pre>Fru talman! Carl Fredrik Graf har frågat mig på\r\nvilket sätt jag avser att behandla frågan om momsen\r\ni ett EU-perspektiv.</pre><pre>Inom regeringskansliet bedrivs ett omfattande\r\nförberedelsearbete när det gäller vårt tänkta EU-\r\nmedlemskap per den 1 januari 1995. Beträffande\r\nmervärdesskattefrågorna gäller, förutom den av\r\nRiksskatteverket nyligen lämnade rapporten om\r\nformerna för och organisationen av\r\nmervärdesskatten inför ett svenskt inträde i EU, att\r\ndet under första kvartalet kommer att redovisas\r\nresultat av det särskilda utredningsuppdrag rörande\r\nmervärdesskattens materiella anpassningsbehov\r\nsom lämnats till en särskild utredare.</pre><pre>Inom parentes kan jag säga att detta måste vara en\r\nav de längsta meningar som någon har läst upp i ett\r\nfrågesvar. Det kanske kan noteras i protokollet.</pre><pre>Riksskatteverkets rapport bereds för närvarande i\r\nFinansdepartementet. Som Carl Fredrik Graf\r\npåpekar så är tidsaspekten synnerligen viktig och\r\nstyrande för det fortsatta arbetet med frågorna. Det\r\nkommer att bli nödvändigt att göra vissa avvikelser\r\nbeträffande bl.a. mervärdesskatten från den\r\nsedvanliga beredningsordningen för att det över\r\nhuvud taget skall vara möjligt att tillämpa en EU-\r\nharmoniserad ordning om Sverige blir medlem i\r\nEU den 1 januari 1995. Ett ganska omfattande\r\nförberedelsearbete måste bedrivas utan att för den\r\nsakens skull föregripa vare sig\r\nmedlemskapsprövningen eller det slutliga EU-\r\nbeslutet. Det kommer därför att bli nödvändigt att\r\nsnart lämna ytterligare mer preciserade uppdrag\r\nbeträffande mervärdesskatten till Riksskatteverket\r\nrörande bl.a. det praktiska förfarandet.\r\nBeredningen av mervärdesskattefrågorna har\r\nemellertid ännu inte kommit så långt att jag redan\r\ni dag kan ange exakt hur dessa frågor framöver skall\r\nbehandlas.</pre><pre>Anf. 15  CARL FREDRIK GRAF (m):</pre><pre>Fru talman! Jag ber att få tacka statsrådet för\r\nsvaret. Vi är överens i ett viktigt avseende,\r\nnämligen vad beträffar tiden för hanterandet av\r\nfrågan. Jag var nyfiken på att få en ytterligare\r\nprecisering när det gäller frågorna om organisation,\r\nändringar av lagstiftningen, eventuella resurser\r\nosv., men nu säger statsrådet att han inte är beredd\r\natt ge någon sådan.</pre><pre>Då frågar jag i stället vilka ytterligare frågor\r\nstatsrådet vill ha utredda. Det sägs i svaret att\r\nytterligare direktiv kommer att lämnas till\r\nRiksskatteverket. Den rapport som har lämnats är\r\nganska omfattande och klarlägger en hel del. Vad\r\när det ytterligare som kan behöva utredas?</pre><pre>Anf. 16  Statsrådet BO LUNDGREN (m):</pre><pre>Fru talman! Vi håller på med beredningen av den\r\nrapport som har lämnats. Vi kommer att bereda\r\nden rapport som lämnas senare. Jag är inte beredd\r\natt nu exakt gå in på i vilka avseenden jag skall\r\nprecisera ytterligare utredningsuppdrag. Det får\r\ngöras när beredningsarbetet har kommit så långt.</pre><pre>Anf. 17  CARL FREDRIK GRAF (m):</pre><pre>Fru talman! Jag har en annan följdfråga till\r\nstatsrådet. Det sägs här att det kan vara nödvändigt\r\natt gå vid sidan av den sedvanliga\r\nberedningsordningen, vilket jag kan förstå. På\r\nvilket sätt kan man hantera detta rent praktiskt?\r\nOm en myndighet föregriper ett beslut från\r\nriksdagen får man kritik för detta. Men i det här\r\nfallet är det nästan nödvändigt att föregripa\r\nriksdagens beslut. Vilka utrymmen ges i lagen för\r\nden här typen av beslut?</pre><pre>Anf. 18  Statsrådet BO LUNDGREN (m):</pre><pre>Fru talman! Man kan självfallet inte hantera\r\närenden efter en viss ordning utan underlag för att\r\nkunna göra det. Men på det här området, liksom på\r\nså många andra områden, gäller det att finna\r\nalternativa möjligheter. Det gäller exempelvis i\r\nmilitär verksamhet. Man kan inte utgå ifrån att\r\nsaker och ting utvecklas precis så som man har\r\ntänkt sig. Också på skatteområdet måste man i god\r\ntid förbereda sig för alternativa utvecklingar. Det är\r\ndet som man kan och skall göra.</pre><pre>Anf. 19  CARL FREDRIK GRAF (m):</pre><pre>Fru talman! Jag vill bara göra en slutlig kommentar.\r\nJag delar den senast nämnda uppfattningen att det\r\när viktigt att statsrådet efter hand anger\r\nviljeinriktningar i de olika frågorna, så att man kan\r\nförbereda sig för olika handläggningsalternativ.</pre><pre>Jag vill påpeka något som nämndes i utredningen\r\nnär det gäller de ytterligare direktiven. Det gäller\r\nbl.a. enmånadsredovisning av moms. Det är\r\nungefär 50 000 företag som berörs av det förfarande\r\nsom utredningen föreslår. Detta är ett område som\r\njag tycker att statsrådet bör uppdra åt\r\nRiksskatteverket att utreda närmare, därför att det\r\nkommer att ställa till med ganska stora problem i\r\nden praktiska hanteringen för företagen. När\r\nsådana här utredningar görs är företagsperspektivet\r\növer huvud taget viktigt, och inte bara\r\nmyndighetsperspektivet.</pre><pre>Anf. 20  Statsrådet BO LUNDGREN (m):</pre><pre>Fru talman! Det är självklart.</pre><pre>Överläggningen var härmed avslutad.</pre><pre>7 §  Svar på fråga 1993/94:206 om beskattningen\r\nav föräldrakooperativ barnomsorg</pre><pre>Anf. 21  Statsrådet BO LUNDGREN (m):</pre><pre>Fru talman! Lennart Hedquist har frågat mig vilka\r\ninitiativ jag är beredd att ta avseende beskattningen\r\nav föräldrakooperativ barnomsorg.</pre><pre>Lennart Hedquist vill -- om jag uppfattat honom\r\nrätt -- att ekonomiska föreningar\r\n(föräldrakooperativ) som bedriver verksamhet\r\navseende barnomsorg skall undantas från\r\nbeskattning.</pre><pre>Likartade skatteregler bör gälla för all verksamhet\r\nsom konkurrerar med annan näringsverksamhet.\r\nDet går inte att behandla föräldrakooperativa\r\ndaghem annorlunda än daghem som bedrivs i\r\nannan form med mer eller mindre uttalat vinstsyfte.\r\nI föräldrakooperativen kan vinstsyftet sägas bestå i\r\natt organisera barnomsorgen på bästa möjliga sätt\r\ntill en rimlig kostnad. Därmed främjas föräldrarnas\r\negna intressen genom ekonomisk verksamhet.</pre><pre>I den mån föräldrakooperativen gör en vinst är de\r\nsåledes skyldiga att betala skatt på det beloppet.\r\nTilläggas kan att kooperativa föreningar har rätt att\r\nmed avdragsrätt dela ut vinst på den kooperativa\r\nverksamheten i form av rabatt eller återbäring.</pre><pre>Jag är således inte beredd att ta några initiativ i\r\nfråga om beskattningen av föräldrakooperativ\r\nbarnomsorg.</pre><pre>Anf. 22  LENNART HEDQUIST (m):</pre><pre>Fru talman! Jag vill tacka statsrådet Lundgren för\r\nsvaret.</pre><pre>Jag vill nämna bakgrunden till min fråga. Ganska\r\nmånga föräldrakooperativ och andra ideella\r\nföreningar bedriver barnomsorg i landet -- det har\r\nblivit en ganska omfattande verksamhet under det\r\nsenaste året. De befinner sig nu plötsligt i\r\nsituationen att de måste betala skatt på ett\r\növerskott som de kanske hade räknat med skulle\r\nkunna föras över till nästkommande år.</pre><pre>Jag är medveten om att ekonomiska föreningar har\r\nmöjligheter att göra avsättningar till en\r\nskatteutjämningsreserv. Driver man ett daghem\r\nsom aktiebolag går det också bra att överföra\r\növerskottet framåt. Men väldigt många har av olika\r\nomständigheter kommit att driva denna\r\nverksamhet som en rent ideell förening. De\r\ndrabbas nu av en skattesmäll vid ett överskott på\r\n50 000--100 000 kronor, vilket helt och hållet är\r\nhänförbart till föräldraavgifter eller kommunala\r\nbidrag. Överskottet skulle kunna utgöra en\r\nekonomisk buffert inför kommande år. Menar Bo\r\nLundgren att det är rimligt att dessa pengar\r\nbeskattas?</pre><pre>Anf. 23  Statsrådet BO LUNDGREN (m):</pre><pre>Fru talman! Jag tror att Lennart Hedquist och jag\r\nkan vara överens om att det gäller att inte skapa\r\nregler som kan kringgås genom användande av\r\nandra former för att driva en sådan här verksamhet\r\nnär det egentligen är fråga om näringsverksamhet\r\nsom syftar till att ge dem som driver verksamheten\r\nett överskott, vilket i normalfallet beskattas. Det är\r\ndetta som gör att vi inte fullt ut från beskattning kan\r\nundanta exempelvis den kioskrörelse som en\r\nidrottsförening bedriver och som konkurrerar med\r\nandra kiosker. Jag medger att det inte är samma\r\nverksamhet som bedrivs, men det rör sig om samma\r\nprincip. Detta är alltså ett besvärligt område att\r\nhantera, eftersom man vill undvika att slå ut företag\r\nsom också skall tillåtas på marknaden. Det jag vill\r\npeka på är möjligheten att justera den här typen av\r\nunderskott genom att tillämpa återbäring eller\r\nrabatter med avdragsrätt för en kooperativ\r\nförening. Det finns alltså möjligheter i dag.</pre><pre>Skatteutjämningsreserven som togs upp i ett\r\ntidigare frågesvar är inte aktuell med tanke på att\r\ndet har föreslagits att den skall avskaffas. Men det\r\nfinns andra avsättningsmöjligheter.</pre><pre>I den mån det är fråga om speciella förhållanden\r\nsom möjliggör olika åtgärder, vilka inte innebär\r\nkonkurrenssnedvridningar, kan sådana naturligtvis\r\növervägas. Men den övergripande\r\nproblemställningen är just risken för snedvridning.</pre><pre>Anf. 24  LENNART HEDQUIST (m):</pre><pre>Fru talman! Jag förstår att man inte kan tillämpa ett\r\nmer generellt betraktelsesätt i fråga om ideella\r\nföreningars beskattning. Men samtidigt tycker jag\r\natt man måste laga efter omständigheterna. Just nu\r\när det väldigt många föreningar som bedriver\r\nbarnomsorgsverksamhet vilka kanske inte har haft\r\nförstånd, om jag får uttrycka mig så, att från början\r\nbilda en ekonomisk förening. Vad som inträffar är\r\natt en sådan förening vid ett överskott på 50 000\r\n100 000 eller 150 000 kr som är tänkta att användas\r\nsom en ekonomisk buffert för att täcka behov under\r\nnästkommande år -- investeringar och\r\nlöneökningar -- inte kan föra överskottet framåt\r\nutan beskattning. Detta är ett stort problem, därför\r\natt i det avseendet skiljer sig ekonomiska\r\nföreningar från kommunala resultatenheter. I den\r\nkommunala verksamheten kan de få behålla\r\npengarna för att användas nästföljande år. Detta\r\nproblem kan lösas genom att de kooperativa\r\nföreningarna medges ett fribelopp.</pre><pre>Anf. 25  Statsrådet BO LUNDGREN (m):</pre><pre>Fru talman! Det finns ytterligare ett problem,\r\nnämligen bristen på konkurrensneutralitet mellan\r\nprivata vård- och omsorgsgivare och den\r\nkommunala sektorn. Detta är något som bereds\r\nvad gäller momsfrågan. Det förekommer en hel del\r\nsnedvridningar som det finns all anledning att rätta\r\ntill.</pre><pre>I den mån det finns problem för just en specifik\r\nform av barnomsorg som skulle kunna lösas utan att\r\nman hamnar i konflikt med behovet av\r\nkonkurrensneutrala regler, kan man givetvis\r\nfundera kring detta. Men utgångspunkten måste\r\nvara att de som bedriver likartad verksamhet skall\r\nha likartade skatteregler. Det tror jag att Lennart\r\nHedquist och jag i grunden kan vara överens om.\r\nDet som skapar problem är just det som Lennart\r\nHedquist tog upp i sin mycket öppna frågeställning.</pre><pre>Anf.26  LENNART HEDQUIST (m):</pre><pre>Fru talman! Jag är helt medveten om vikten av\r\nenkla skatteregler och att inte möjligheter till\r\nsärbestämmelser skapas, vilka i förlängningen kan\r\nleda till exempelvis skatteplanering. Det är också\r\nviktigt att åstadkomma konkurrensneutralitet.</pre><pre>Daghemsverksamhet som bedrivs i större skala är\r\nsjälvfallet mest lämpad som aktiebolag eller\r\nekonomisk förening. Men föräldrar som sluter sig\r\nsamman i ett kooperativ, vilket man har gjort runt\r\nom i landet, hamnar i en orimlig situation, om de\r\ninte får ta med sig minsta lilla överskott över\r\nårsskiftet utan beskattning. Det blir konstigt att\r\nskicka tillbaka pengarna som en rabatt vid\r\nårsskiftet.</pre><pre>Anf. 27  Statsrådet BO LUNDGREN (m):</pre><pre>Fru talman! Det senast nämnda tycker jag i och för\r\nsig inte känns så konstigt. Om det är en liten\r\norganisation med ett begränsat antal föräldrar\r\nmåste denna teknik kunna användas för att lösa\r\nproblemen. Det är det allra smidigaste sättet,\r\ndärför att då undviker man att göra fribelopp som\r\nskulle kunna skapa problem.</pre><pre>Anf. 28  LENNART HEDQUIST (m):</pre><pre>Fru talman! Tyvärr får man då börja på ny kula i\r\njanuari månad igen. Varje förening som bedriver\r\nen sådan här verksamhet, och som har en\r\nomsättning på 1 à 2 miljoner kronor, behöver en\r\nekonomisk buffert. Den har inte kunnat byggas\r\nupp, eller alternativt har den byggts upp men måste\r\ndirekt beskattas med 30 %.</pre><pre>Anf. 29  Statsrådet BO LUNDGREN (m):</pre><pre>Fru talman! Den bufferten finns rimligen i de\r\nekonomiska resurser vilka de föräldrar som är\r\ndelägare i kooperativet har. Detta är ett praktiskt\r\nsätt att lösa problemet.</pre><pre>Överläggningen var härmed avslutad.</pre><pre>8 §  Svar på fråga 1993/94:211 om\r\nLandshypotek</pre><pre>Anf. 30  Statsrådet BO LUNDGREN (m):</pre><pre>Fru talman! Roland Lében har frågat mig om jag är\r\nberedd att snarast lämna förslag om ombildning av\r\nLandshypotek till en ekonomisk förening.</pre><pre>Varken enligt nuvarande lagstiftning på det\r\nfinansiella området eller enligt den lagstiftning som\r\nkommer att gälla när EES-avtalet trätt i kraft, är\r\ndet möjligt att bedriva finansieringsverksamhet i\r\nekonomisk förening. Regeringen har emellertid\r\ngett Betaltjänstutredningen i uppdrag att göra en\r\növersyn av den verksamhet inom det finansiella\r\nområdet som bedrivs av föreningar och att\r\növerväga om det behövs särskild lagstiftning för\r\ndessa institut. Utredningen har möjlighet att inom\r\nramen för sitt uppdrag lägga fram förslag som skulle\r\nmöjliggöra för Landshypotek att ombildas till en\r\nekonomisk förening. Denna del av\r\nutredningsuppgiften skall behandlas med förtur och\r\nuppdraget redovisas senast våren 1994.</pre><pre>Jag hyser respekt för åsikten att det är värdefullt att\r\nha en mångfald av företagsformer på marknaden.\r\nEmellertid har det visat sig vara svårt att tillföra\r\nexternt kapital inom associationsformen\r\nekonomisk förening. Det är inte osannolikt att det\r\nkan uppstå ett kapitalförsörjningsproblem för\r\nLandshypotek i tiden närmast efter en ombildning.\r\nAv det skälet och därför att det är av vikt att frågan\r\nom finansieringsverksamhet i ekonomisk förening\r\nlöses genom generell lagstiftning, är jag inte beredd\r\natt vidta några åtgärder innan utredningsuppdraget\r\nredovisas.</pre><pre>Anf. 31  ROLAND LÉBEN (kds):</pre><pre>Fru talman! Jag vill tacka statsrådet för svaret.</pre><pre>Först måste jag uttrycka min förvåning över att de\r\nlagar som vi under begreppet EG-anpassning\r\nändrat har fått en sådan utformning att de i vissa fall\r\nstrider mot EG-lagstiftningen. Det gäller, om jag är\r\nrätt underrättad, just den nu aktuella\r\nlagstiftningen.</pre><pre>Den kooperativa bankrörelsen inom EU är en av\r\nde ledande bankrörelserna i Europa, och det är\r\nförvånande att det inte skulle vara förenligt med\r\nden lagstiftningen att bedriva verksamheten i\r\nkooperativ form eller att finna en smidig övergång.</pre><pre>Det är inte heller någon väl bevarad hemlighet att\r\ndet inom departementet har arbetats på ett förslag\r\ntill lösning, ett tjänstemannaförslag. Det är oron\r\nkring det som har drivit mig att ställa frågan.\r\nFörslaget innebär nämligen tidsförlust, avbrott i\r\ntempo för marknadsföring, flerårig övergångstid\r\nmed osäkerhet och frågetecken hos kunder och\r\nkreditgivare och t.o.m. problem om kapitaltillskott\r\nskulle behövas under övergångstiden. Det känns\r\nsom att gå över ån efter vatten, kanske t.o.m. dåligt\r\nvatten. Det torde inte vara nödvändigt att först gå\r\nomvägen över kreditaktiebolag för att landa i en\r\nföreningslösning -- en väg som kräver omfattande\r\nändringar.</pre><pre>Eftersom det finns andra tänkbara möjligheter vill\r\njag fråga: Är statsrådet beredd att i samråd med\r\nLandshypotek diskutera möjligheterna att hitta en\r\nsmidigare väg att skapa ett starkt och från staten\r\nsjälvständigt Landshypotek?</pre><pre>Anf. 32  Statsrådet BO LUNDGREN (m):</pre><pre>Fru talman! Det är ingen hemlighet att det under\r\nrelativt lång tid har pågått diskussioner mellan\r\nintressenterna i Landshypotek och\r\nFinansdepartementet. Min utgångspunkt i varje\r\nsådan överläggning har varit att ta till vara\r\nlåntagarnas intressen, se till att det inte finns några\r\nrisker för att kaptialtillskott inte kan tillföras, i den\r\nmån det till äventyrs skulle behövas, och att man\r\ndärför har en bra situation och trygghet för\r\nlåntagarna, med så låga kostnader som möjligt. Det\r\när vad som vägleder mig.</pre><pre>Det finns en del problem, som vi har identifierat i\r\ndepartementet och som det naturligtvis är mitt\r\nansvar att se till att man kan hantera. Vi har haft\r\noch har diskussioner om hur den här\r\nfrågeställningen skall lösas. Jag hoppas att kunna\r\ngöra det inom en inte alltför avlägsen framtid.\r\nMycket mer än så har jag svårt att gå in på och\r\nredovisa i dagsläget.</pre><pre>Anf. 33  ROLAND LÉBEN (kds):</pre><pre>Fru talman! Näringsutskottet har haft frågan\r\nbordlagd en viss tid, och nu är den bordlagd i\r\nväntan på regeringens initiativ. Den osäkerhet som\r\nråder om vilken lösning det kan bli ger också en viss\r\npåverkan på kreditvärdigheten -- ''rating'' -- för\r\nLandshypotek. Tempoförlusten är inte bra.</pre><pre>Dessutom är själva principen om ett bevarande av\r\nen miljö som främjar de olika företagsformerna\r\nviktig, som ett slags bevarande av en arternas\r\nmångfald inom företagsamheten.</pre><pre>Jag vill ändå fråga: Är statsrådet fast besluten att\r\narbeta för att Landshypotek i framtiden kan\r\nfortleva i kooperativ form?</pre><pre>Anf. 34  Statsrådet BO LUNDGREN (m):</pre><pre>Fru talman! Jag är fast besluten att verka för en\r\nlösning på de problem som finns, en lösning som är\r\ni låntagarnas intresse -- det är det väsentligaste --\r\noch att se till att det finns en stabilitet och trygghet\r\ni det avseendet. Det är det som har väglett mig\r\nhittills och kommer att vägleda mig också i\r\nfortsättningen.</pre><pre>Ett problem som vi har identifierat, som också\r\nframgick av vad Roland Lében sade, är just frågan\r\nom kapitaltillskott. Det är skälet till att exempelvis\r\nFöreningsbanken ombildades till aktiebolag, dvs.\r\nför att lättare kunna hantera situationen. Det\r\ninnebär inte att man för all framtid behöver ha den\r\nformen -- om man nu i vissa lägen skall välja att ha\r\nen aktiebolagsform.</pre><pre>Frågan är alltså under diskussion, och jag hoppas\r\natt vi inom en inte alltför avlägsen framtid skall\r\nkomma till en lösning, som faktiskt är bra för dem\r\nsom är beroende av Landshypotek för att hålla nere\r\nlånekostnader.</pre><pre>Anf. 35  ROLAND LÉBEN (kds):</pre><pre>Fru talman! Statsrådet sade att han vill verka för en\r\nlösning som är i låntagarnas intresse. Det är bra,\r\noch det är viktigt för oss. Men det verkar ändå som\r\nom förslaget att gå via aktiebolagsform till\r\nföreningsform är en omväg.</pre><pre>Jag vill precisera frågan: Om det är möjligt att\r\nskapa nya villkor för Landshypotek, utan att bryta\r\nden kooperativa linjen, är statsrådet beredd att\r\narbeta för en sådan lösning?</pre><pre>Anf. 36  Statsrådet BO LUNDGREN (m):</pre><pre>Fru talman! Jag tänker inte gå in på frågan mer än\r\natt konstatera att just föreningsformen ibland kan\r\nskapa problem vid behov av externt kapitaltillskott.\r\nJag tror att Roland Lében och jag är överens om\r\ndet. Det är mot den bakgrunden man måste\r\nfundera hur man bär sig åt för att hitta en stabil,\r\nlångsiktigt bra lösning, som garanterar stabiliteten\r\ni ett speciellt övergångsskede, när den statliga\r\ngarantin försvinner.</pre><pre>Detta är ett problem som departementet och\r\nregeringen har ett ansvar för att lösa till låntagarnas\r\nbästa. Eftersom vi har diskussioner på gång vill jag\r\ninte här låsa mig för vare sig den ena eller den andra\r\nlösningen.</pre><pre>Anf. 37  ROLAND LÉBEN (kds):</pre><pre>Fru talman! Vi är båda medvetna om\r\nkapitaltillskottsproblemen. Vi vet också att\r\nkapitaltäckningsgraden har stigit och nu är över\r\n10 %.</pre><pre>Jag frågade ändå om det är möjligt att hitta en väg\r\nsom tillgodoser departementets krav och\r\nLandshypoteks önskemål. Är då statsrådet beredd\r\natt arbeta för en sådan lösning, utan att bryta den\r\nkooperativa verksamhetslinjen?</pre><pre>Anf. 38  Statsrådet BO LUNDGREN (m):</pre><pre>Fru talman! Jag är beredd att sträva efter en lösning\r\nsom kan nås i samförstånd med Landshypoteks\r\nolika intressenter, som innebär att man uppnår den\r\nhär stabiliteten. Hur detaljerna i en sådan lösning\r\nskall se ut får vi återkomma till när den presenteras\r\nför riksdagen.</pre><pre>Överläggningen var härmed avslutad.</pre><pre>9 §  Svar på fråga 1993/94:220 om\r\nfärgmärkningen av dieselolja</pre><pre>Anf. 39  Statsrådet BO LUNDGREN (m):</pre><pre>Fru talman! Tage Påhlsson har frågat mig om jag är\r\nberedd att vidta åtgärder så att maskinskötare,\r\nskogsarbetare m.fl. skall kunna använda den\r\nomärkta oljan utan att betala skatt i avvaktan på att\r\nmärkningssystemet utreds.</pre><pre>Det av riksdagen behandlade förslaget i\r\nproposition 1993/94:79 om ändringar i\r\nbeskattningen av vissa oljeprodukter, som Tage\r\nPåhlsson hänvisat till, är av ett helt annat slag än\r\ndet som Tage Påhlsson nu efterlyser. För den oljan\r\ngällde att den redan var skattebefriad från energi-\r\noch koldioxidskatt, eftersom den skulle användas\r\nsom råmaterial och inte som bränsle. Lagändringen\r\ninnebar endast att den skattefrihet som redan\r\ntidigare var beslutad för sådan användning av olja\r\nockså skulle kunna tillämpas beträffande\r\ndieseloljeskatten utan att kravet på märkning var\r\nuppfyllt. Anledningen är att det vid t.ex.\r\nfärgtillverkning inte går att använda den\r\nlågbeskattade grönfärgade oljan.</pre><pre>Dieselolja som används för drift av traktorer,\r\nmotorredskap m.m. skall däremot beskattas med\r\nenergi- och koldioxidskatt. I likhet med vad som\r\ngäller i vår omvärld har man valt att märka den olja\r\nsom inte skall drabbas av den särskilda\r\ndieseloljeskatten. Med betydande skatteskillnader\r\nmellan lätt eldningsolja och dieselolja för\r\nfordonsdrift, som tekniskt sett är likvärdiga\r\noljeprodukter, måste givetvis skatteundandragande\r\nhindras genom ett effektivt kontroll- och\r\nsanktionssystem. Detta system förutsätter att\r\noljorna kan skiljas åt under hela förbrukningstiden.</pre><pre>Som redan miljöministern påpekade i sitt frågesvar\r\nförra tisdagen finns inga belägg för att den märkta\r\noljan skulle medföra några hälsoproblem.\r\nMärkämnena som tillförs oljan i en synnerligen låg\r\nkoncentration har dessutom använts under lång tid\r\ni andra länder utan att några negativa effekter\r\nrapporterats. Trots detta är regeringen beredd att\r\ntillsätta en utredare, vars uppgift blir att utvärdera\r\nmärkningssystemet och följa utvecklingen på\r\nområdet.</pre><pre>Mot nu angiven bakgrund är jag inte beredd att ta\r\ninitiativ till en sådan lagändring som Tage Påhlsson\r\nefterfrågat. En så omfattande ändring som\r\nundergräver syftet med märkningen kan inte\r\ngenomföras utan att hela systemet med märkningen\r\nmåste ifrågasättas.</pre><pre>Anf. 40  TAGE PÅHLSSON (c):</pre><pre>Fru talman! Jag tackar statsrådet för svaret. Jag\r\nhade kanske hoppats på ett litet mera positivt\r\nbemötande. Uppenbarligen är vi litet till mans ute\r\npå okänt vatten. Jag är medveten om att den\r\nproposition som häromdagen antogs av riksdagen\r\nbehandlar annan typ av användning av olja. Men\r\njag menar att man eventuellt skulle kunna tillämpa\r\nsamma princip för skattebefrielse. Det är en stor\r\nyrkesgrupp som drabbas av de effekter som\r\nuppkommer vid användandet av den färgade\r\ndieseln.</pre><pre>I svaret säger statsrådet att det inte finns några\r\nbelägg för att den märkta oljan skulle medföra\r\nhälsoproblem. Det är i och för sig riktigt. Det finns\r\ninga belägg som pekar vare sig i den ena eller den\r\nandra riktningen. Kemikalieinspektionen och\r\nArbetarskyddsstyrelsen har genomfört sökningar i\r\ntoxikologiska databaser och inte funnit någonting\r\nom hälsofarlighet. Det är en sak. Man har alltså\r\ninte undersökt denna blandning.</pre><pre>Vidare står det i svaret att detta färgämne används\r\ni andra länder. Det är en sanning med stor\r\nmodifikation. Ingen annanstans används den\r\nblandning som används i Sverige. Man använder\r\nämnet Solvent-Yellow 124 i flera andra länder, bl.a.\r\ni Tyskland och Irland. Detta ämne används nu i\r\nSverige tillsammans med ett märkämne. Det är\r\nmöjligt att det är någonting i processen och\r\nupphettningen som åstadkommer problemet. Jag\r\nvill fråga statsrådet om det kanske finns anledning\r\natt ta till extraordinära åtgärder och fundera över\r\nvilken kompensation som kan ges. Det är staten\r\nsom har ställt till detta problem genom att man så\r\natt säga har beordrat denna märkning.</pre><pre>Anf. 41  Statsrådet BO LUNDGREN (m):</pre><pre>Fru talman! I mitt skriftliga svar har jag redovisat\r\nbakgrunden till detta. Det har gjorts en beredning\r\nmed vederbörliga myndigheter och departement\r\ninblandade. Dessutom har vi sagt att vi är beredda\r\natt tillsätta en utredare som skall följa och\r\nutvärdera systemet. Därmed har vi, enligt mitt sätt\r\natt se det hela, vidtagit de åtgärder som är rimliga\r\natt vidta i detta sammanhang.</pre><pre>Anf. 42  TAGE PÅHLSSON (c):</pre><pre>Fru talman! Jag har fått en PM från Miljö- och\r\nnaturresursdepartementet, i vilken man säger att av\r\nRSV:s rapport liksom av Naturvårdsverkets\r\ngeneralinspektions remissvar framgår det att de\r\nföreslagna tillsatserna ur bl.a. miljöaspekter inte\r\nkan anses fullständigt utredda. Man har tillsatt en\r\nutredning som har prioriterats. Men detta är en stor\r\nfråga. De berörda får betydande merkostnader om\r\nde skall gå över till den ofärgade dieseloljan. Ett\r\nenkelt sätt vore att denna kategori vid köpet fick\r\ndeklarera att oljekvantiteten skall användas för\r\ndrivmedel till maskinerna, i avvaktan på\r\nutredningens resulat som förmodligen kommer\r\nganska snart.</pre><pre>Anf. 43  Statsrådet BO LUNDGREN (m):</pre><pre>Fru talman! Som jag sade är denna fråga beredd\r\nhos Miljö- och naturresursdepartementet. Den är\r\nhanterad på det sätt som den skall hanteras. Som\r\nmiljöministern påpekade finns det inga belägg för\r\natt den märkta oljan skulle medföra några\r\nhälsoproblem. Vi skall ändå se till att frågan\r\nutvärderas. Jag upprepar än en gång samma slutsats\r\nsom jag tidigare drog: Det finns därför ingen\r\nanledning att genomföra en lagändring som rubbar\r\nhela systemet, vilket, som sagt, har införts efter\r\nsedvanlig beredning.</pre><pre>Anf. 44  TAGE PÅHLSSON (c):</pre><pre>Fru talman! Jag vill bara påpeka för statsrådet att\r\ndet har förekommit en hel del tidningsartiklar om\r\ndenna olja. Framför allt i mina hemtrakter, som\r\nligger norrut, har man talat mycket om problemet i\r\nbl.a radio och TV. Det finns mycket vederhäftiga\r\nuppgifter som säger att detta är ett starkt\r\ncancerogent ämne, vilket också påtalades i\r\nNaturvårdsverkets yttrande när det var aktuellt att\r\ninföra den färgade dieseln.</pre><pre>Det står alltså klart att det finns någonting som inte\r\när bra med denna blandning. Frågan är huruvida\r\ndet finns något intresse för att vara litet\r\nobyråkratisk och på ett enkelt sätt försöka\r\nkompensera denna yrkeskategori.</pre><pre>Anf. 45  Statsrådet BO LUNDGREN (m):</pre><pre>Fru talman! Efter en beredning som utgår ifrån att\r\ndet inte finns några miljö- och hälsoproblem\r\nifrågasätter man ändå detta. Man kan inte alltid\r\nvara övertygad om att allt som står i tidningarna är\r\nkorrekt. Det finns ändå anledning att klargöra vad\r\nsom har hänt. Miljöministern har för riksdagen\r\ndeklarerat att det skall tillsättas en särskild utredare\r\nsom skall studera just den här frågan. Det är rimligt\r\noch bra. Men jag är inte beredd att riva upp\r\ngrunden för det skattesystem som vi har på detta\r\nområde.</pre><pre>Anf 46  TAGE PÅHLSSON (c):</pre><pre>Fru talman! Jag noterar att jag inte kommer någon\r\nvart. Jag beklagar att skatteministern har denna\r\nbenhårda inställning. Jag tror att det hade varit på\r\nsin plats att åtminstone försöka göra ett försök till\r\nen enkel insats för en mycket hårt drabbad\r\nkategori, vilken kommer att få kostnadsökningar.\r\nDet kan t.o.m. i vissa sammanhang uppstå problem\r\nmed att få verksamheten att ekonomiskt gå ihop,\r\näven om det inte blir fråga om att gå från hus och\r\nhem. Det är ju faktiskt staten som har ställt till\r\ndessa problem genom att man har beordrat den här\r\ntypen av märkning utan att man tillräckligt har\r\nutrett det hela.</pre><pre>Jag konstaterar att jag inte kan få positivare svar än\r\nså. Jag får tacka för svaret.</pre><pre>Anf. 47  Statsrådet BO LUNDGREN (m):</pre><pre>Fru talman! Jag ber att få fästa uppmärksamheten\r\npå vad miljöministern anförde i ett frågesvar förra\r\ntisdagen, nämligen att det inte finns några belägg\r\nför några hälsoproblem. Jag tycker inte att man\r\nskall överdriva och skrämma upp människor i\r\nonödan.</pre><pre>Det finns anledning att varje gång en fråga av den\r\nhär typen tas upp göra en rejäl djupdykning i\r\nproblemställningen. Det är oerhört väsentligt.\r\nMiljöministern har också aviserat att vi skall göra\r\nen sådan djupdykning. Sedan är det inte fråga om\r\nen enkel åtgärd, som Tage Påhlsson föreslår. Det är\r\nfråga om att bryta upp ett system som inte bara\r\ngäller detta specifika område. Det är fråga om en\r\nomfattande åtgärd som inte bör vidtas utan särskild\r\nanledning. Det finns ingen anledning att i dagsläget\r\ngenomföra en sådan åtgärd.</pre><pre>Överläggningen var härmed avslutad.</pre><pre>10 §  Svar på fråga 1993/94:193 om Östersjöfisk\r\nsom födoämne</pre><pre>Anf. 48  Jordbruksminister KARL ERIK\r\nOLSSON (c):</pre><pre>Fru talman! Kaj Larsson har frågat vad jag tänker\r\nvidta för åtgärder för att ge konsumenterna en\r\nkorrekt information om farligheten eller\r\nofarligheten i att äta Östersjöfisk och för att\r\nkompensera yrkesfisket längs Östersjökusten för\r\ndet inkomstbortfall som det onekligen blir efter\r\nsådana larmrapporter.</pre><pre>Inledningsvis vill jag erinra om att HELCOM har\r\nbeslutat om ett åtgärdsprogram riktat mot de\r\nstörsta föroreningskällorna runt Östersjön i syfte\r\natt förbättra miljösituationen i havet. Sverige har\r\nhittills satsat 250 miljoner kronor i programmet.</pre><pre>Livsmedelsverket tog år 1992 fram\r\ninformationsmaterial med råd beträffande\r\nfiskkonsumtion. Informationen, som i första hand\r\nriktas till kvinnor som tänker skaffa barn snart, är\r\ngravida eller ammar, distribueras gratis till bl.a.\r\nmödravårdscentraler och barnavårdscentraler.\r\nVerket har uppdragit åt SCB att utvärdera om\r\ninformationen har nått fram till målgrupperna och\r\nhur den har mottagits. Utvärderingen väntas vara\r\nklar inom de närmaste veckorna. Livsmedelsverket\r\nkommer då att ta ställning till behovet av åtgärder\r\ni syfte att ytterligare förbättra informationen till\r\nallmänheten om vad fiskkonsumtion betyder för\r\nhälsan -- både positiva effekter och eventuella\r\nrisker.</pre><pre>Inom ramen för prisregleringen på fisk finns det\r\navsatt 30 miljoner kronor som skall användas för\r\nlångsiktig informationsverksamhet till förmån för\r\nfiskkonsumtion. Fiskeriverket har nyligen lämnat\r\nförslag till hur medlen skall användas. Bl.a. föreslås\r\natt pengarna används till information i samband\r\nmed situationer liknande den som nu har inträffat.\r\nFrågan om hur verksamheten skall organiseras och\r\ngenomföras bereds för närvarande inom\r\nJordbruksdepartementet.</pre><pre>Vad gäller frågan om att kompensera yrkesfisket\r\nför inkomstbortfall vill jag erinra om att regeringen\r\nför drygt en månad sedan beslutade att förlänga det\r\ntillfälliga stödet till vissa yrkesfiskare ända till\r\nutgången av år 1994.</pre><pre>Anf. 49  KAJ LARSSON (s):</pre><pre>Fru talman! Bakgrunden till min fråga är den\r\nsenaste tidens larmrapporter. Överläkare Lennart\r\nHardell från regionsjukhuset i Örebro skriver i\r\npressen: Ät aldrig mer Östersjöfisk! Mäns\r\nkönsorgan kan missbildas.</pre><pre>Visst är detta oroande för konsumenterna och\r\nläsarna. Samtidigt kan man också läsa att enligt\r\nLivsmedelsverket är detta inte så farligt. Det finns\r\nen forskare i Lund, Bengt-Göran Svensson, som\r\nsäger att det är bra att äta fisk trots PCB och annat\r\nelände. I gårdagens Dagens Nyheter säger samme\r\nman att Syd- och Ostkustfiskare löper 60 % större\r\nrisk att få magcancer än deras kolleger på\r\nVästkusten.</pre><pre>Allt detta matas Sveriges konsumenter med. Här\r\nstår man som ett frågetecken: Vågar vi äta fisk?</pre><pre>I svaret säger jordbruksministern att\r\nLivsmedelsverkets informationsmaterial från 1992\r\nnu har skickats ut och att man har uppdragit åt SCB\r\natt utvärdera om det har nått fram. Det är dagens\r\nhändelser. Vad är rätt och vad är fel?</pre><pre>Jag vill inte ta ställning till förmån för vare sig\r\nLennart Hardell och Livsmedelsverkets forskare,\r\nmen det är oerhört viktigt för konsumenterna att få\r\nveta vilken forskare som har rätt. Har Hardell rätt,\r\nskall informationen naturligtvis ut till allmänheten,\r\ntill konsumenterna. Har Livsmedelsverket rätt att\r\ndet inte är farligt att äta Östersjöfisk, är det viktigt\r\natt gå ut med den informationen till\r\nkonsumenterna. Men det är också viktigt för\r\nyrkesfiskare som bedriver fiske i Östersjön.</pre><pre>Anf. 50  Jordbruksminister KARL ERIK\r\nOLSSON (c):</pre><pre>Fru talman! Det är rätt som Kaj Larsson säger, att\r\ndet är svårt att bedöma vem som har rätt av de\r\nforskare som går ut i debatten. Som ofta i den\r\noffentliga debatten tar man till överord, och det kan\r\njag tänka mig har skett i det här fallet. Men varken\r\nKaj Larsson eller jag är beredd att döma i den här\r\nfrågan nu.</pre><pre>Det är naturligtvis viktigt att gå vidare och\r\nundersöka hur det är. Men det är också viktigt att\r\nse till att det finns resurser att från samhällets sida\r\nsätta in i sådana här sammanhang. Som jag sade i\r\nsvaret och som jag nu vill understryka är det möjligt\r\natt av de 30 miljoner som är avsatta för information\r\ntill förmån för fiskkonsumtionen använda pengar i\r\njust den här situationen. Jag utgår från att man\r\nkommer att göra det. På Jordbruksdepartementet\r\nundersöker vi nu hur detta skall kunna ske.</pre><pre>Anf. 51  KAJ LARSSON (s):</pre><pre>Fru talman! Frågan är vilken information man skall\r\ngå ut med. Jag tycker att jordbruksministern har ett\r\noerhört stort ansvar för att ta reda på hur det\r\nförhåller sig. Jag vill inte på något sätt döma ut\r\nnågon. Jag har stor respekt för alla forskare på\r\nLivsmedelsverket som jag känner mycket väl. Jag\r\ntycker att det där finns en duktig personal. Men jag\r\nhar också respekt för andra forskare, som stödjer\r\nsig på utredningar och forskningsrapporter från\r\nEngland. Även amerikanska forskningsrapporter\r\npekar i samma riktning.</pre><pre>Därför tycker jag att det är jordbruksministerns sak\r\natt ta reda på vilken forskare som har rätt och gå\r\nut till allmänheten, till Sveriges konsumenter, med\r\ninformation om vem som har rätt. Annars blir\r\nföljden -- det vet vi i dag -- att t.ex. fiskaffärer slutar\r\natt sälja Östersjöfisk. Vi har kunnat läsa att en\r\nfiskare på Gotland har 6 ton lax som ingen vill äta,\r\nfiskaren blir inte av med den. Det är katastrof för\r\ndet svenska yrkesfisket i Östersjön, om vi inte kan\r\nfå ett tillrättaläggande och få veta vad som är rätt\r\noch riktigt.</pre><pre>Anf. 52  Jordbruksminister KARL ERIK\r\nOLSSON (c):</pre><pre>Fru talman! Jag tror inte att man nödvändigtvis\r\nmåste dra den slutsatsen att det är regeringen som\r\nmåste döma i en forskartvist. Det är inte självklart\r\natt vi på den politiska nivån har resurser till det.\r\nDäremot håller jag med Kaj Larsson om att jag,\r\nJordbruksdepartementet och regeringen har\r\nansvaret gentemot såväl konsumenter som fiskare.\r\nDärför är det angeläget för oss att utnyttja de\r\nresurser som står till buds för att kunna ge saklig\r\ninformation. Det kräver konsumenterna, och det\r\nhar de också rätt att få. Att det innebär att man kan\r\nsäga att den ena forskaren har fel och den andra har\r\nrätt tror jag inte, men en så saklig information som\r\nmöjligt är vi beredda att försöka få fram.</pre><pre>Sedan är det också viktigt att klara ut fiskarnas\r\nsituation. Vi får se vad som händer. Vi har arbetat\r\npositivt med denna fråga och har förlängt det\r\ntillfälliga stödet. Skulle det här innebära ytterligare\r\nproblem, får vi göra erforderliga bedömningar.</pre><pre>Anf. 53  KAJ LARSSON (s):</pre><pre>Fru talman! Jag kan inte låta bli att göra en\r\nparallell. Den sjukdom som laxen i Östersjön har\r\ngör att laxen i dag till 80--90 % inte kan fortplanta\r\nsig. När man som lekman, som konsument, får veta\r\ndetta frågar man sig verkligen: Är det rätt, kan vi\r\näta fisk från Östersjön?</pre><pre>Jag vill inte på något sätt att jordbruksministern\r\nskall vara domare. Men jordbruksministern har\r\nändå den rollen att han måste avsätta resurser för\r\natt snabbt klara ut det här, så att konsumenterna\r\nkan få ett besked. Ju längre tiden går, desto mer\r\nlider yrkesfiskarna. Ännu värre är det kanske att\r\nsvenska konsumenter äter någonting farligt. Detta\r\när det stora problemet.</pre><pre>Anf. 54  Jordbruksminister KARL ERIK\r\nOLSSON (c):</pre><pre>Fru talman! I själva sakfrågan -- behovet från\r\nkonsumenternas sida av saklig information -- har vi\r\ninga delade meningar, såvitt jag kan förstå. Det är\r\nnödvändigt att få fram saklig information i det här\r\nläget.</pre><pre>Jag kan bara säga att varje larmrapport som\r\nkommer gör mig oroad. Jag vet att miljöministern --\r\noch för den delen hela regeringen -- är också oroad\r\növer situationen i Östersjön. Vi måste gå vidare för\r\natt få en bättre situation. Problemen har vi känt till\r\nganska länge, men effekterna på livsmedlet fisk har\r\nvi kanske inte alltid tagit tillräcklig hänsyn till.</pre><pre>Anf. 55  KAJ LARSSON (s):</pre><pre>Fru talman! Vad tänker jordbruksministern göra\r\nkonkret i det här fallet, i stället för att bara falla\r\ntillbaka på Livsmedelsverkets\r\ninformationsmaterial från 1992 som nu SCB skall\r\nundersöka för att se om informationen har trängt\r\nfram? Man säger löst att man skall följa frågan, osv.</pre><pre>Till sist vill jag varna: Var försiktig med de 30\r\nmiljoner som ministern har flaggat för. Det är\r\nkonsumenternas pengar, använd inte dem i det här\r\nfallet.</pre><pre>Anf. 56  Jordbruksminister KARL ERIK\r\nOLSSON (c):</pre><pre>Fru talman! Såvitt jag förstår anser Kaj Larsson att\r\ndet är ett starkt konsumentintresse att få reda på\r\nsaken. Då tror jag inte det är orimligt att man i\r\ndetta sammanhang då det gäller fiskeinformation\r\nkan se kopplingen med dessa 30 miljoner som var\r\navsatta för fiskeinformation. Det är ett ganska\r\nbetydande belopp. Jag tycker inte att man skall\r\nutesluta att en viss del kan utnyttjas till fromma för\r\nkonsumenterna i just det här sammanhanget.</pre><pre>De konkreta åtgärderna håller vi på att se på i\r\ndepartementet. Det är naturligtvis våra\r\nmyndigheter, i det här fallet framför allt\r\nLivsmedelsverket, som sitter inne med den\r\nerforderliga kunskapen. Den har inte vi i detalj på\r\ndepartementet. Livsmedelsverket arbetar med\r\nfrågan, och vi försöker se vad vi kan göra konkret.\r\nDet kommer resultat så småningom.</pre><pre>Överläggningen var härmed avslutad.</pre><pre>11 §  Svar på fråga 1993/94:195 om\r\nfiskberedningsindustrins arbetssituation</pre><pre>Anf. 57  Jordbruksminister KARL ERIK\r\nOLSSON (c):</pre><pre>Fru talman! Kaj Larsson har frågat vad jag tänker\r\nvidta för åtgärder för att ge beredningsindustrin och\r\ndess personal en jämnare och tryggare\r\narbetssituation så att risken för nedläggning uteblir.</pre><pre>Fiskeriverket har enligt gällande regler möjlighet\r\natt diskutera avskrivningar och/eller\r\nnedskrivningar av de lånegarantier och\r\nfiskberedningslån som finns utestående. Verket har\r\ngjort nedskrivningar med 2,7 miljoner kronor i\r\nriktade ackord till beredningdsindustrin och\r\nförstahandsmottagarna.</pre><pre>Jag har av Fiskeriverket fått veta att man med\r\nfiskets organisationer diskuterar hur eventuella\r\nframtida fiskestopp skall förläggas så att mesta\r\nmöjliga hänsyn tas till yrkesfiskets och\r\nberedningsindustrins behov. I stället för att som i\r\ndag stoppa fisket totalt under en del av året\r\ndiskuteras förslag om att under hela fiskeåret\r\nbegränsa antalet fiskedagar per vecka. Syftet är\r\nbl.a. att säkra leveranserna av råvaror till industrin.</pre><pre>Anf. 58  KAJ LARSSON (s):</pre><pre>Fru talman! Det sista jordbruksministern säger i\r\nsvaret tycker jag är bra.</pre><pre>Problemet, och bakgrunden till min fråga, är\r\nsituationen för förstahandsmottagarna, som får\r\nskicka hem människor från sin industri därför att\r\ndet är fiskestopp. Kvoterna är slut på både torsk\r\noch lax. Då inträffar detta att permitteringslöner\r\nmåste betalas ut av företaget med ca 450 kr per\r\nanställd och dag. Vi vet att det under de dåliga år\r\nsom industrin har bakom sig inte har kunnat byggas\r\nupp några reservfonder, det är inga övervinster i\r\nföretagen. Risken är naturligtvis att vi får bevittna\r\natt företagen slår igen sina dörrar. Vad kommer det\r\ni så fall att innebära för yrkesfiskarnas del att man\r\nmåste på andra ställen?</pre><pre></pre><pre>Det är detta som oroar mig. Situationen kommer\r\nnaturligtvis att bli likadan nästa år. Visserligen har\r\ntorskkvoten höjts från 40 000 till 60 000 ton i\r\nÖstersjön för svensk del. Den kvoten kommer\r\nkanske ändå att fiskas upp under det första\r\nhalvåret.</pre><pre>Ministern säger i sitt svar att man skall kunna\r\nfördela kvoten på hela året. Men den situation som\r\nråder i dag innebär att industrin lever äventyrligt.</pre><pre>Anf. 59  Jordbruksminister KARL ERIK\r\nOLSSON (c):</pre><pre>Fru talman! Det finns två delar i denna\r\nfrågeställning. Det gäller dels den dagsaktuella\r\nsituationen som tyvärr är svår att göra någonting åt,\r\nberoende på rådande situation, dels hur vi skall\r\nagera i framtiden. Det är min övertygelse att de\r\nförändringar vi hoppas kunna vidta genom att så att\r\nsäga minska fiskeansträngningarna under hela året\r\nkan hjälpa till för att åstadkomma en jämn\r\ntillförsel. Det innebär dock inte att man löser hela\r\nproblemet. Det blir ändå en för liten tillförsel av\r\nfisk. Det beror på att det sker en biologisk\r\nförändring i Östersjön som vi inte råder över, i varje\r\nfall inte omedelbart.</pre><pre>När det gäller att bedöma såväl fiskeflottans som\r\nberedningsindustrins storlek vill jag hävda att vi\r\ninte har någon strukturell överkapacitet. Vi har\r\nbara en biologisk överkapacitet. Det är min\r\nförhoppning att vi skall få en bättre balans när vi får\r\nmöjlighet att fiska mer igen i Östersjön. Min och\r\ndepartementets ambition är nu att försöka finna\r\nformer som fungerar bättre när det gäller att sprida\r\nfångsten över året och även, tyvärr, sprida ut den\r\ntid då man inte fiskar.</pre><pre>Anf. 60  KAJ LARSSON (s):</pre><pre>Fru talman! Jag vet att jordbruksministern har\r\nblivit uppvaktad med brev från industrin. Bakom\r\ndet står naturligtvis många oroliga anställda. Jag\r\nvill då fråga jordbruksministern: Är ministern\r\nberedd att gå in och hjälpa till med någon form av\r\nstöd via Fiskeriverket?</pre><pre>Jag tycker att vi kan vara överens om den andra\r\ndelen, att man försöker finna former för att fördela\r\nfisket över hela året. På så vis bereds också\r\nsysselsättning under hela året. Vissa dagar kan bli\r\nfria, men det blir inga långa perioder då man får\r\nskicka hem folk.</pre><pre>Anf. 61  Jordbruksminister KARL ERIK\r\nOLSSON (c):</pre><pre>Fru talman! Det är dessa och liknande problem som\r\nhar lett till att vi har givit möjlighet att skriva av\r\neller skriva ner lån. Fiskeriverket har fått möjlighet\r\natt gå vidare med det. Det är den åtgärd som vi för\r\nnärvarande kan se som möjlig. Den åtgärden\r\nanvänds redan. Det är min förhoppning att det skall\r\nkunna lösa de mest akuta problemen. Om det gör\r\ndet vet vi inte. Vi har stora problem på många håll\r\ni samhället som vi tyvärr inte kan lösa på en gång.</pre><pre>Anf. 62  KAJ LARSSON (s):</pre><pre>Fru talman! Det finns en viss snedvridning här. Det\r\nfinns företag som har både utbildningsbidrag och\r\nstatsbidrag. Bilden blir litet sned i\r\nkonkurrenshänseende. Jag tycker att\r\njordbruksministern skall se över detta. Han bör\r\näven diskutera med Fiskeriverket, så att man\r\nbevakar att denna industri, i Blekinge och vid södra\r\nSkånes kuster, inte försvinner, och att man är\r\nberedd att ge någon form av hjälp om så behövs.</pre><pre>Anf. 63  Jordbruksminister KARL ERIK\r\nOLSSON (c):</pre><pre>Fru talman! Kaj Larsson påpekar att det skulle\r\nfinnas en ojämlikhet mellan olika delar av\r\nfiskberedningsindustrin på grund av statliga stöd.\r\nDet är en sak som jag personligen inte känner till.\r\nJag kan gärna se över om det är så och om det finns\r\nnågon möjlighet att åtgärda det.</pre><pre>Överläggningen var härmed avslutad.</pre><pre>12 §  Svar på frågorna 1993/94:202 och 203 om\r\nvattenkvaliteten och djurhållningen på Öland</pre><pre>Anf. 64  Jordbruksminister KARL ERIK\r\nOLSSON (c):</pre><pre>Fru talman! Lars Moquist har frågat miljöministern\r\nom han har för avsikt att närmare utreda och också\r\nföreslå åtgärder för en ytterligare begränsning --\r\nkanske halvering -- av djurbeståendet på Öland för\r\natt därigenom bryta miljöförstöringen av närmiljön\r\npå Öland. Lars Moquist har vidare frågat om\r\nmiljöministern ämnar vidta åtgärder för att lägga\r\nfakta om vattenkvaliteten på bordet och därigenom\r\nmöjliggöra åtgärder från samhällets sida för att\r\nåstadkomma tjänligt vatten för djur och människor.\r\nArbetet inom regeringen är så fördelat att det är jag\r\nsom skall svara på frågorna. Jag besvarar dem i ett\r\nsammanhang.</pre><pre>Problemet med nitratföroreningar av yt- och\r\ngrundvatten samt föroreningar av kust- och\r\nhavsvatten är ett sedan länge uppmärksammat\r\nmiljöproblem särskilt inom jordbruksintensiva\r\nområden. Vattenkvaliteten är negativt påverkad i\r\nmånga jordbruksbygder bl.a. i Skåne,\r\nVästergötland och även på Öland. De geologiska\r\nförhållandena på Öland gör dessutom att\r\ngrundvattnet är mer utsatt än i andra områden. Det\r\nsärskilda program för miljöförbättrande åtgärder\r\nsom vidtagits i jordbruket syftar just till att minska\r\nde problem som uppstått med bl.a. vattenkvalitet\r\ngenom bestämmelser om begränsningar i\r\ndjurtäthet, tider för spridning av stallgödsel,\r\nlagringskapacitet för gödsel samt rådgivning. I\r\nlivsmedelslagstiftningen ställs krav på kvaliteten\r\nhos kommunalt dricksvatten. I foderlagstiftningen\r\nfinns krav på vattenkvaliteten för\r\nlivsmedelsproducerande djur. Däremot finns det i\r\nprincip inga regler för vattenkvaliteten i enskilda\r\nbrunnar. Miljö- och hälsoskyddsnämnden kan dock\r\nkräva att åtgärder vidtas om vattnet är så otjänligt\r\natt barn och djur kan komma till skada.</pre><pre>Regeringen har nyligen tillsatt en särskild\r\nutredning med uppgift att se på hur hushållningen\r\nmed grundvatten kan förbättras, och i detta arbete\r\nkommer även frågor om vattenkvaliteten att tas\r\nupp.</pre><pre>Inom ramen för de miljöförbättrande åtgärderna i\r\njordbruket har omfattande insatser gjorts på\r\nÖland, bl.a. utbyggnad av gödselvårdsanläggningar\r\noch rådgivning. Djurtätheten på Öland är inte\r\nbland de högsta i södra Sverige, och totalt sett\r\nkommer djurantalet heller inte att behöva ändras\r\ndå reglerna om viss högsta djurtäthet träder i kraft\r\ni januari 1995. På enskilda företag kan det däremot\r\nkomma att behövas förändringar. Länsstyrelsen\r\nskall se till att bestämmelserna i detta avseende\r\nföljs.</pre><pre>Enligt Arla ställs inga specifika krav på\r\nvattenkvaliteten på mjölkproducerande gårdar, i\r\nform av exempelvis gränsvärden för nitrat- och\r\nnitritkväve, utöver de allmänna krav som finns i\r\nlivsmedels- och foderlagstiftningen. Arla har\r\nstränga krav på kvaliteten på mjölken, och dessa\r\nkrav kommer i några fall att förstärkas genom\r\ninförlivandet av EG:s bestämmelser. I EG:s\r\nbestämmelser på området, som är en del av\r\ntilläggsavtalet till EES-avtalet, ställs det krav på\r\ngod mikrobiologisk status på vattnet. Dock finns\r\ninga gränsvärden för nitrat- och nitritkväve.</pre><pre>Det är riktigt att ett privat bolag har erbjudit\r\nmjölkproducerande bönder kostnadsfria analyser\r\nav konsumtionsvatten. Dessa analyser har alltså\r\ninte utförts i offentlig regi, och någon\r\noffentlighetsprincip vad avser analysresultaten är\r\nsålunda inte tillämplig. Det ligger självklart i den\r\nmjölkproducerande bondens intresse att vattnet är\r\nav en god kvalitet.</pre><pre>Mitt svar till Lars Moquist är därför att vi i första\r\nhand bör se till att genomföra de åtgärder för att\r\nminska näringsläckage från jordbruksmarken som\r\nriksdagen beslutat om och utvärdera hur effektiva\r\nde är. Om det från miljöskyddssynpunkt skulle\r\nkrävas särskilda bestämmelser för Öland finns det\r\nenligt miljöskyddslagen möjlighet att utfärda lokala\r\nföreskrifter.</pre><pre>Som jag tidigare nämnt är vattenförsörjningen ett\r\nkommunalt ansvar. Jag har fått veta att tekniska\r\nnämnden i Mörbylånga kommun på Öland håller\r\npå att projektera en utbyggnad av den kommunala\r\nvattenförsörjningen i syfte att förbättra\r\nvattenkvaliteten i områden, särskilt på östra Öland,\r\ndär det finns problem med vattenkvaliteten.</pre><pre>Anf. 65  LARS MOQUIST (nyd):</pre><pre>Fru talman! Till att börja med får jag beklaga att\r\njordbruksministern har slagit samman dessa båda\r\nfrågor. Det gör att min taletid blir halverad. Det är\r\ninte så mycket att göra åt det. Sådan är tydligen\r\nordningen.</pre><pre>Jordbruksministern bekräftar mina farhågor och de\r\nfarhågor som har angivits i Ölandsbladet och\r\nBarometern om vattenkvaliteten och förhållandena\r\npå Öland. Bakgrunden till min fråga är de artiklar\r\nsom har publicerats i bl.a. tidningen Ölandsbladet\r\nom vattnets tjänlighet och om det finns anledning\r\natt åtgärda denna situation. Märkligt nog har vare\r\nsig representanter för jordbrukets organisationer\r\neller enskilda jordbrukare reagerat på dessa\r\nartiklar. Många är dock oroade.</pre><pre>Ingen bestrider att Öland har en av de högsta\r\ndjurtätheterna i Sverige. Ingen bestrider heller att\r\nbefintligt jordlager på stora delar av ön är mycket\r\ntunt och medför svårigheter att filtrera vattnet på\r\nett bra sätt. Men grundvattnet påverkas också av\r\nannat, exempelvis luftföroreningar från Baltikum,\r\ndär Ny demokrati vill åtgärda mycket vad gäller\r\nmiljön.</pre><pre>Länsstyrelsen i Kalmar har ingen förståelse för\r\ndetta problem och hävdar, enligt pressen, att man\r\nvill ha fler djur för att bl.a. förhindra Allvaret från\r\natt förbuskas. Det är märkligt att Länsstyrelsen i\r\nKalmar inte reagerar på de fakta som angivits i\r\npressen och som har tagits upp av mig. Varför vill\r\nman inte publicera resultaten från de 235\r\nvattenprover som tagits?</pre><pre>Jag och många andra, både fastlänningar och\r\nölänningar, är oroade över det som framförs i\r\npressen. Att bönder är oroade över sin försörjning\r\ninser jag självfallet, men ett än större\r\nsamällsintresse måste vara att hålla miljön ren och\r\nvattnet rent på Öland. Öland kan ju bli ett framtida\r\nsemester- och naturparadis för många människor.\r\nBl.a. därför är miljöfrågan viktig.</pre><pre>Jordbruksministern bekräftar de problem som jag\r\npekar på, och en utredning är på gång. Enskilda\r\njordbrukare har för dåligt vatten, och länsstyrelsen\r\nskall bevaka detta. Jag hoppas att man nu lyssnar\r\npå jordbruksministern.</pre><pre>Tänker jordbruksministern vidta några åtgärder\r\noch ge några instruktioner till bl.a. länsstyrelsen i\r\nKalmar i det här fallet?</pre><pre>Anf. 66  Jordbruksminister KARL ERIK\r\nOLSSON (c):</pre><pre>Fru talman! Jag ser inget behov av ytterligare\r\ninstruktioner utöver dem som redan finns i\r\npågående program. Dessutom ser vi i regeringen,\r\nprecis som jag inledningsvis sade, inte heller att\r\ndjurantalet på Öland sammantaget sett skulle vara\r\nför stort. Men på Öland, precis som på andra\r\nställen, måste man på enskilda gårdar i viss mån\r\nanpassa sig.</pre><pre>Det kan också finnas anledning att när det gäller\r\ndet som vi i Sverige bedömer som intensivt jämföra\r\nmed andra delar av övriga Europa. I Sverige har vi\r\nalltså mycket hårdare krav vad gäller\r\ndjurhållningen. I Sverige tillåts normalt inte mer än\r\n1,5 djurenheter per hektar. Detta är ett tak för\r\nSverige. Exempelvis EG, med sina lösare\r\nbestämmelser har 1,5 djurenheter som gräns för det\r\nextensiva jordbruket. Det svenska jordbruket\r\nskulle mycket väl falla in i EG:s krav på extensivt\r\njordbruk.</pre><pre>Regeringen vill upprätthålla Sveriges höga krav.\r\nMen jag nämner bara detta som ett exempel på att\r\nvi i Sverige redan gått förhållandevis långt när det\r\ngäller att åtgärda de problem som Lars Moquist tar\r\nupp.</pre><pre>Anf. 67  LARS MOQUIST (nyd):</pre><pre>Fru talman! Självfallet bör man inte nödvändigtvis\r\ngöra förändringar av djurbeståndet på hela Öland,\r\nmen det hade jag inte heller önskat av en sådan här\r\nutredning. Men i pågående utredning kommer\r\nnaturligtvis även denna fråga att ses över.</pre><pre>Det är rimligt att länsstyrelsen och miljöenheten i\r\nMörbylånga tar reda på resultaten av de 235\r\nvattenproverna och följer upp frågan för att få\r\nvattnet tjänligt. Också läkare har nämligen påpekat\r\natt värdena vid enskilda provtagningar är alldeles\r\nför höga. En läkare i Kalmar har bl.a. talat om\r\nriktvärden och sagt att man inte bör ge spädbarn\r\nvatten som innehåller mer än 10 mg nitrat per liter.\r\nPå Öland har värden på 55 mg per liter och högre\r\nuppmätts. Det är därför viktigt för människors\r\nhälsa att se till att den mjölk som produceras hålls\r\ninom gällande värden. Den här frågan bör kanske\r\näven Livsmedelsverket kopplas in på.</pre><pre>Anf. 68  Jordbruksminister KARL ERIK\r\nOLSSON (c):</pre><pre>Fru talman! Den provtagning som är gjord är helt\r\nprivat gjord, av jordbrukarnas eget intresse. Man\r\nkan inte förelägga dessa jordbrukare att\r\noffentliggöra analysresultaten. Däremot kan jag\r\ndelvis instämma beträffande synpunkten att det är\r\nviktigt att få reda på hur det förhåller sig. Såvitt jag\r\nförstår är Mörbylånga kommun, som det i\r\nhuvudsak gäller, involverad i att ta reda på det.</pre><pre>Jag delar Lars Moquists uppfattning att man\r\nnaturligtvis skall leva efter de rekommendationer\r\nsom finns för nitrat- och nitrithalter i vatten, i\r\nsynnerhet när det gäller spädbarn. För höga halter\r\nkan också innebära problem för djur. Dock torde\r\ndet inte vara någon risk, såvitt jag förstår, att det\r\nhär överförs på produkten, i det här fallet mjölken.\r\nMjölkkonsumenterna kan känna sig fullständigt\r\nlugna.</pre><pre>Anf. 69  LARS MOQUIST (nyd):</pre><pre>Fru talman! Jag håller inte med om att\r\nvattenproverna är en sak mellan den enskilde\r\nlantbrukaren och Mjölkbedömningens Service AB,\r\nsom analyserat dessa prover. Det är väl litet\r\nskillnad om det skulle ha varit en enskild\r\nlantbrukare som begärt en sådan här undersökning\r\nför sin del. Men här har det gjorts en uppföljning i\r\nett stort antal lantbruk. Det är inte heller\r\nnödvändigt att publicera vilken gård som har viss\r\nhalt av nitrit och nitrat. Resultaten borde i stället\r\npubliceras statistiskt, så att både kommunen och\r\nlänsstyrelsen blir medvetna om problemet och kan\r\nåtgärda det.</pre><pre>När man läser de uttalanden som kommer från\r\nMörbylånga kommun och länsstyrelsen får man en\r\nkänsla av att problemet egentligen helst sopas\r\nunder mattan. Människors oro blir ju än större, om\r\nman ser att ingen vill åtgärda det och inte heller\r\nprata om det.</pre><pre>Anf. 70  Jordbruksminister KARL ERIK\r\nOLSSON (c):</pre><pre>Fru talman! Såvitt jag kan förstå av det som sagts\r\noch gjorts från Mörbylånga kommuns sida, som nu\r\nprojekterar en utbyggnad av vattenförsörjningen\r\nför att förbättra den, i synnerhet där det är\r\nproblem, visar att man inte avser att sopa\r\nproblemet under mattan. Det visar i stället att man\r\narbetar med problemet.</pre><pre>Samhället kan visserligen säkert vara intresserat av\r\nett forsknings- och analysresultat. Men om enskilda\r\njordbrukare, som för sin produktions skull tar reda\r\npå sådant här, vill lämna ut resultaten är deras sak\r\natt ta ställning till. Formellt sett, har vi från\r\nsamhällets sida ingen rätt att kräva en sådan\r\nutlämning. Jag tycker också att det skulle vara\r\nroligt att få reda på resultatet, men formellt sett kan\r\nregeringen inte kräva att den typen av analyser skall\r\noffentliggöras.</pre><pre>Överläggningen var härmed avslutad.</pre><pre>13 §  Svar på frågorna 1993/94:213 och 217 om\r\nersättningen till hjortägare, m.m.</pre><pre>Anf. 71  Jordbruksminister KARL ERIK\r\nOLSSON (c):</pre><pre>Fru talman! Ingvar Eriksson har frågat mig dels när\r\nersättningarna med anledning av arbetet med\r\nutrotning av tuberkulos hos hjortdjur i vissa fall kan\r\nslutregleras, dels vilka åtgärder jag är beredd att\r\nvidta för att lösa de problem som kan uppstå när\r\nhjortar som hålls på omställd mark drabbas av\r\ntuberkulos och bedömning skall göras om\r\nomställningen skall godkännas eller ej.</pre><pre>Jag besvarar frågorna i ett sammanhang.</pre><pre>I maj 1991 påvisades för första gången i Sverige\r\ntuberkulos i ett hjorthägn. Därefter har ytterligare\r\nnågra tuberkulosinfekterade hjorthägn påvisats.\r\nBekämpningen av sjukdomen sker med stöd av\r\nepizootilagen och har skett genom att alla djur i\r\ninfekterade hägn har avlivats och destruerats.\r\nFrågor om ersättning vid bekämpande av\r\nsjukdomar enligt epizootilagen prövas av Statens\r\njordbruksverk.</pre><pre>Som jag redovisade i ett frågesvar i riksdagen i maj\r\ni år, har Jordbruksverket uppgett att i de delar som\r\navser ersättning för avlivade djur, kostnader i\r\nsamband med avlivning och smittrening m.m. har\r\nutbetalning skett tämligen snart efter det att\r\nansökan om ersättning kommit in till verket. Det\r\nhar dock funnits svårigheter vid bedömningen av\r\nstorleken på ersättningen för produktionsbortfall,\r\nbl.a. på grund av att praxis saknas eller är tämligen\r\nringa på området.</pre><pre>Som svar på frågan om när ersättningarna i det\r\nförsta och det andra fallet av tuberkulos hos hjort\r\nkan slutregleras kan jag meddela att när det gäller\r\ndet första fallet har Jordbruksverket fattat beslut i\r\närendet i början av juli 1993. Beslutet har dock\r\növerklagats till kammarrätten. När det gäller det\r\nandra fallet har Jordbruksverket angett att beslut\r\nkommer att fattas inom kort.</pre><pre>När det gäller Ingvar Erikssons andra fråga är det\r\nlänsstyrelserna som beslutar när det gäller\r\ngodkännande av en omställningsåtgärd. Om det vid\r\nomställningsperiodens slut visar sig att en\r\njordbrukare inte varaktigt har ställt om åkermark\r\nsåsom avtalat, har länsstyrelsen möjlighet att sänka\r\nåterbetalningskravet om man anser att det är\r\noskäligt att återkräva hela beloppet. Det finns\r\nockså möjligheter för länsstyrelsen att förlänga\r\nomställningsperioden för den enskilde så att\r\nåtgärden kan godkännas senare. Om länsstyrelsen\r\nbeslutar att åkerkrav ändå skall ställas kan detta\r\növerklagas till Jordbruksverket. Om kravet ändå\r\nstår fast kan jordbrukaren ansöka om ersättning\r\nenligt epizootilagen.</pre><pre>Mot bakgrund av detta finner jag att nuvarande\r\nregler uppfyller de krav som bör ställas.</pre><pre>Anf. 72  INGVAR ERIKSSON (m):</pre><pre>Fru talman! Jag tackar jordbruksministern för\r\nsvaret på mina frågor. Det är beklagligt att de skulle\r\nbehöva ställas.</pre><pre>För det första är det djupt otillfredsställande att det\r\nskall behöva ta så lång tid, som upp till två år, innan\r\nslutreglering av ersättningar på grund av angrepp\r\nav TBC i hjorthägn kunnat ske.</pre><pre>För det andra har vi frågan om principerna. Det har\r\nnaturligtvis varit svårt att få fram principer som är\r\nlämpliga i dessa fall. Jordbruksministern säger här\r\natt det har varit svårigheter i bedömningen av\r\nstorleken på ersättningen i fråga om\r\nproduktionsbortfall på grund av att det saknas\r\npraxis på området. Jag håller gärna med om att\r\ndetta är beklagligt.</pre><pre>När det gäller det första fallet har jag fått svaret att\r\närendet har överklagats. Jag har förståelse för att\r\ndet kan ta tid. I fråga om det andra fallet utlovas\r\natt besked skall ges inom kort. Är det en vecka, en\r\nmånad eller ett halvår?</pre><pre>Den andra frågan gäller omställningsmarken.\r\nFrågan är föranledd av att myndigheterna i vissa fall\r\nhar gjort olika bedömningar. Lantbruksnämnder\r\noch länsstyrelser har också haft delade meningar.\r\nJag tycker att det är djupt beklagligt när man ger\r\nolika besked. Det skapar bara oro och osäkerhet.\r\nHär måste jordbruksministern se till att det skapas\r\nklarhet.</pre><pre>Jag är inte riktigt nöjd med svaret att de regler som\r\nfinns uppfyller de krav som bör kunna ställas. Det\r\när viktigt att ha ett övergripande ansvar. Det har i\r\nallt att döma Jordbruksverket. Är inte\r\njordbruksministern beredd att göra något mer?\r\nSituationen är otillfredsställande.</pre><pre>Anf. 73  Jordbruksminister KARL ERIK\r\nOLSSON (c):</pre><pre>Fru talman! Jag beklagar också att det tar så lång\r\ntid. Vi arbetar fortfarande med de första ärendena\r\nav denna karaktär. Vi diskuterar nu det första och\r\ndet andra fallet av tuberkulos i hjorthägn. Det\r\nillustrerar det rimliga i att det inte finns någon vana\r\neller praxis sedan tidigare.</pre><pre>Vidare frågar Ingvar Eriksson vad jag menar med\r\n''inom kort''. Principiellt brukar jag vägra att svara\r\npå den typen av frågor. Men nu tror att jag har\r\ntillräckligt på fötterna för att säga att det handlar\r\nom en mycket kort tid -- det bör i varje fall vara\r\nkortare än en månad.</pre><pre>Ingvar Eriksson tar upp frågan om eventuell\r\nåterbetalning. Det är många saker som är ovissa.\r\nRegeringen har, som Ingvar Eriksson väl känner\r\ntill, i den övergripande frågan föreslagit en ändring,\r\nsom dock riksdagens jordbruksutskott har avvisat.\r\nDebatten kommer väl i morgon. Då får vi se hur det\r\ngår med den aspekten.</pre><pre>I dag går det egentligen inte att bedöma hur det\r\nkommer att se ut vid sluttidpunkten för\r\nomställningen, nämligen den sista juni 1996.\r\nDärför går det inte heller att säga att de\r\nbestämmelser som finns i dagens system skulle vara\r\nolämpliga.</pre><pre>Om en hjortägare blir tvungen att slakta ner de\r\nhjortar som skulle gå på den omställda marken,\r\nligger ett återbetalningskrav -- om det inte regleras\r\npå annat sätt -- inom ramen för det\r\nproduktionsbortfall som skall betalas med stöd av\r\nepizootilagen. Det finns alltså en extra ventil i det\r\nsammanhanget.</pre><pre>Anf. 74  INGVAR ERIKSSON (m):</pre><pre>Fru talman! Jag tackar för beskedet i fråga om\r\nersättningarna. Jag hoppas att det stämmer denna\r\ngång.</pre><pre>Vidare har vi den andra frågan om\r\nomställningsmarken och dess status. Det gäller det\r\nsammanhanget när en mark- och hägnägare\r\ndrabbas av att han tvingas slakta ut djuren. Då är\r\ndet allvarligt. Han har nog med bekymmer med\r\nförhållandet att han får slakta ut djuren och att det\r\nblir ett inkomstbortfall. Det är dessutom djupt\r\notillfredsställande när han har ett hot hängande\r\növer sig om att drabbas av återbetalningsskyldighet\r\npå denna mark som ligger i omställning.</pre><pre>Jag är medveten om den situation som råder i\r\nriksdagen i denna fråga. Men jag är ändå angelägen\r\nom att jordbruksministern gör något extra för att\r\nkunna medverka till att ägarna som drabbas så hårt\r\nfår besked om att hänsyn kommer att tas till dessa\r\nproblem vid den slutliga bedömningen. Det är\r\norimligt att vänta ända till 1996. Oron är tillräckligt\r\nstor redan nu. Jag tycker att man bör kunna få ett\r\nbättre besked.</pre><pre>Anf. 75  Jordbruksminister KARL ERIK\r\nOLSSON (c):</pre><pre>Fru talman! Grundprincipen i epizootilagen är att\r\nnär en åtgärd vidtas för att en djurägare har\r\ndrabbats av att en smittsam husdjurssjukdom\r\ninträffat skall han hållas skadeslös, dvs. han skall ha\r\nersättning för både de djur som måste slaktas och\r\nden produktionsförlust som utslaktningen\r\nförorsakar.</pre><pre>I fallet med omställningen blir bilden naturligtvis\r\nnågot mer komplicerad. Jag kan ha förståelse för\r\natt man kan ha svårigheter att tolka precis vad som\r\nskall gälla. I det här fallet är faktiskt ersättningen\r\nför omställd mark en del av jordbrukarens intäkt. I\r\ndet sammanhanget bör detta betraktas som just så,\r\noch därmed skall det finnas stöd i epizootilagen.</pre><pre>I de fall som nu finns ser jag att det är stor skillnad\r\nmellan vad som å ena sidan begärs av jordbrukarna\r\nsom ersättning för produktionsbortfall och å andra\r\nsidan vad som i det första fallet har godkänts av\r\nJordbruksverket. Jag förstår att det kommer att bli\r\nen debatt under en viss tid innan det blir klarhet i\r\nvad som skall gälla.</pre><pre>Anf. 76  INGVAR ERIKSSON (m):</pre><pre>Fru talman! Jag tackar för beskedet. Jag förstår att\r\njordbruksministern är positivt inställd till att göra\r\nvad som är möjligt för att skapa minsta möjliga\r\nbekymmer för dem som drabbas på detta allvarliga\r\nsätt på grund av TBC i hjorthägnen. Det är också\r\ntillfredsställande att epizootilagen har inriktningen\r\natt den skadelidande inte skall drabbas hårt utan att\r\nsamhället har en skyldighet att ställa upp.</pre><pre>Det finns en annan fråga som jag inte har hunnit\r\nmed. Det gäller frågan om att det finns olika\r\nbedömningar av vilka djur som skall få finnas i ett\r\nhägn på omställningsmark. Det är\r\notillfredsställande. Det är också en fråga som borde\r\nklarläggas. Jag anser att om en djurhållning inte\r\nbidrar till att skapa överskott skall man få godkänt\r\nför den djurhållningen. Det är viktigt att ha ett så\r\nöppet landskap som möjligt. Därför ber jag\r\njordbruksministern att ta också denna fråga på\r\nallvar.</pre><pre>Anf. 77  Jordbruksminister KARL ERIK\r\nOLSSON (c):</pre><pre>Fru talman! Min bedömning är att de regler vi har\r\nför närvarande är tillräckliga. Det hindrar inte att\r\nman under resans gång fortlöpande måste se att det\r\nhela fungerar. Än så länge ser jag inga tecken på att\r\ndet inte skulle vara fallet. Jag är naturligtvis beredd\r\natt hålla ögonen öppna för alla nödvändiga\r\nförändringar under den tid vi har kvar av\r\nomställningsperioden.</pre><pre>Anf. 78  INGVAR ERIKSSON (m):</pre><pre>Fru talman! Jag tackar jordbruksministern för det\r\nbeskedet. Jag lovar också att hålla ögonen öppna\r\noch följa utvecklingen på området.</pre><pre>Överläggningen var härmed avslutad.</pre><pre>14 §  Svar på fråga 1993/94:171 om\r\nnäringsfriheten</pre><pre>Anf. 79  Näringsminister PER WESTERBERG\r\n(m):</pre><pre>Fru talman! John Andersson har, mot bakgrund av\r\nvissa bojkottåtgärder mot skogsavverkning i\r\nVilhelmina allmänningsskog, frågat mig vilka\r\nåtgärder jag avser vidta för att garantera\r\nnäringsfriheten i landet och att hålla både\r\nallmänningsdelägare och företag skadeslösa.</pre><pre>Rätten till enskilt ägande och friheten att starta och\r\ndriva företag är sådana grundläggande fri- och\r\nrättigheter som enligt regeringens uppfattning bör\r\nha grundlagsskydd i förhållande till det allmänna.\r\nEtt lagförslag till ett grundlagsskydd för\r\negendomsrätten och näringsfriheten bereds för\r\nnärvarande på grundval av Fri- och\r\nrättighetskommitténs betänkande ''Fri- och\r\nrättighetsfrågor'' (SOU 1993:40).</pre><pre>Vad John Andersson tycks efterlysa är emellertid\r\nett annat och vidare skydd för en fri\r\nnäringsutövning, nämligen att företag skall, genom\r\nspecifikt näringspolitiska medel, fredas från\r\nekonomiska effekter av aktioner, opinioner och\r\nbojkotter från utomstående ideella organisationer.\r\nEtt sådant näringspolitiskt skydd skulle enligt min\r\nuppfattning föra alltför långt och berör i grunden en\r\nannan grundläggande demokratisk rättighet,\r\nnämligen rätten att fritt föra fram åsikter och bilda\r\nopinion. Inskränkningar i denna grundläggande\r\nrättighet kan endast komma i fråga i undantagsfall\r\noch under de förutsättningar som anges i\r\nregeringsformen.</pre><pre>Eventuella tvister mellan enskilda parter i ett\r\nsärskilt fall är en fråga för de allmänna domstolarna\r\noch inte för regeringen.</pre><pre>Jag ser från näringspolitiska utgångspunkter ingen\r\nanledning för regeringen att vidta någon åtgärd i\r\nfrågan.</pre><pre>Anf. 80  JOHN ANDERSSON (-):</pre><pre>Fru talman! Jag får först tacka för svaret på frågan.</pre><pre>Jag vill understryka att jag aldrig har ifrågasatt och\r\nheller inte kommer att ifrågasätta den\r\ndemokratiska rättigheten att fritt föra fram åsikter\r\noch bilda opinion. Jag menar inte att det skall göras\r\nnågra inskränkningar därvidlag. Vad jag har pekat\r\npå är resultaten av osakliga kampanjer från vissa\r\norganisationer och sammanslutningar. Jag anser\r\ninte att det här är fråga om en tvist mellan enskilda\r\nparter.</pre><pre>Man har i detta fall följt alla lagar och förordningar\r\noch även gått mycket längre än vad lagen\r\nföreskriver, men man har ändå blivit utsatt för en\r\nsådan kampanj att man får svårigheter att sälja sitt\r\nvirke. Det räcker inte heller med att dessa\r\norganisationer har agerat. När äganderätten hotas\r\nrusar regeringen själv till genom att utse en\r\nförhandlingsman som talar om att byta eller köpa in\r\nmarken i fråga. Det kan väl inte vara någon skillnad\r\nmellan lägen där enbart enskilda ägare berörs och\r\nlägen där, som i detta fall, 900 personer kollektivt\r\näger marken.</pre><pre>Detta är en viktig principfråga. Det handlar om\r\nrätten att bedriva en viss verksamhet. Det är ju\r\ntveksamt om det i det här fallet finns möjlighet att\r\ndra saken inför domstol. Då kommer vi åter in på\r\nfrågan om rätten att fritt framföra sina åsikter och\r\natt bilda opinion. Några åtgärder måste väl kunna\r\nvidtas för att hålla dem som nu drabbas -- trots att\r\nde har följt alla lagar och förordningar --\r\nskadeslösa.</pre><pre>Anf. 81  Näringsminister PER WESTERBERG\r\n(m):</pre><pre>Fru talman! Konsumenter eller andra har alltid\r\nmöjligheter att genomföra bojkotter mot en vara\r\nsom man av det ena eller andra skälet ogillar. Man\r\nhar en medborgerlig rättighet att göra detta.\r\nSjälvfallet uppstår därmed en form av tvist, i det\r\nhär fallet med den part som producerar varan,\r\nskogsallmänningen.</pre><pre>Jag kan inte inse att detta är något som regering\r\neller riksdag skall ingripa mot. Det gäller vilja,\r\nkänsla och opinion i frågan om köp av denna typ av\r\nprodukter. Framför allt vill man att sådan här\r\navverkning inte skall ske och att det tydliggörs vilka\r\nsom köper produkterna.</pre><pre>Anf. 82  JOHN ANDERSSON (-):</pre><pre>Fru talman! Jag kan inte hålla med\r\nnäringsministern. I ett fall där man har följt alla\r\nlagar och förordningar och även gått mycket längre\r\nän vad de föreskriver borde väl regeringen kunna\r\nredogöra för sakförhållandena för de utländska\r\norganisationerna. Generaldirektörerna för både\r\nNaturvårdsverket och Skogsstyrelsen har skrivit till\r\norganisationer ute i Europa och försökt förklara\r\nvad det egentligen handlar om.</pre><pre>I stället häller regeringen bensin på brasan genom\r\natt skicka upp en förhandlingsman till området och\r\nlegitimerar de osakliga uppgifterna genom att\r\nförsöka köpa eller byta in skogsområdet.\r\nRegeringen har inte varit neutral utan har ställt sig\r\nbakom kampanjen för att försöka få stopp på en\r\nfullt laglig hantering i Vilhelmina fjällområde.</pre><pre>Anf. 83  Näringsminister PER WESTERBERG\r\n(m):</pre><pre>Fru talman! Jag är fullständigt övertygad om att\r\nskogsallmänningen har följt alla de lagar och regler\r\nsom gäller. Det finns många som gör det men som\r\nändå råkar ut för olika typer av konsumentgrupper\r\nsom agerar mot producentens sätt att arbeta. Jag\r\nkan förstå reaktionen inom den avverkande\r\ngruppen, att man anser sig orättvist behandlad,\r\nmen det kan inte åligga regeringen att ingripa mot\r\ndenna aktion och att försöka förklara läget för dem\r\nsom vill genomföra konsumentbojkotten, utan den\r\ndialogen måste föras mellan parterna. Man måste\r\ndär försöka förklara vad man gör.</pre><pre>Beträffande den förhandlingsman som har nämnts\r\nvill jag bara notera att det i riksdagen är klart\r\nfastslaget att Domän som aktiebolag bedriver\r\nkommersiell verksamhet och fattar egna,\r\nfullständigt självständiga beslut när det gäller mark\r\nsom man på kommersiella grunder anser att man\r\nskall byta in.</pre><pre>Anf. 84  JOHN ANDERSSON (-):</pre><pre>Fru talman! Men det handlar nu, näringsministern\r\ninte enbart om konsumentgrupper. Det\r\noroväckande är att regeringen hoppar in och\r\nförsöker byta till sig eller köpa in marken. Man ger\r\nhelt felaktiga signaler. I stället för att försvara\r\nVilhelmina allmänning, som har följt alla lagar och\r\nförordningar, vill man förstatliga eller byta in\r\nområdet.</pre><pre>Det handlar här alltså inte om konsumentgrupper\r\nutan om att självaste regeringen, som i\r\nregeringsdeklarationen angav att man skulle slå\r\nvakt om äganderätten, agerar på detta sätt.</pre><pre>Anf. 85  Näringsminister PER WESTERBERG\r\n(m):</pre><pre>Fru talman! Vi slår vakt om äganderätten, och\r\nförhandlingsmannen skall inte alls ägna sig åt några\r\nförstatliganden. Domän AB bedriver kommersiell\r\nverksamhet och fattar helt självständiga beslut.</pre><pre>Jag förutsätter oreserverat att Olof Johanssons\r\navsikt med insättandet av förhandlingsmannen är\r\natt försöka bilägga en tvist, att lösa upp knutar och\r\nunderlätta problemets lösning, inte något\r\nställningstagande i övrigt. Därutöver är det i\r\nmycket stor utsträckning upp till\r\nskogsallmänningen själv att förklara för sina\r\nbelackare vad man gör, att man följer lagar och\r\nförordningar och även tillgodoser högt ställda krav\r\npå miljöhänsyn i samband med avverkningen.</pre><pre>Anf. 86  JOHN ANDERSSON (-):</pre><pre>Fru talman! Det handlar här inte om Domän utan\r\nom skogsallmänningen. Näringsministern säger att\r\ndet är upp till skogsallmänningen att försöka\r\nförklara för kampanjgruppen och andra hur det\r\nligger till med avverkningen. Men\r\nskogsallmänningen kräver att också få stöd av\r\nregeringen, eftersom man har följt alla lagar och\r\nförordningar. I stället finner man att regeringen\r\nförsöker att byta eller köpa in detta område.</pre><pre>Ägarna är inte intresserade av att sälja eller byta\r\nbort denna mark. De är intresserade av att få\r\nfortsätta att bedriva en verksamhet vilken man har\r\nhållit på med i 80 år och i vilken man hela tiden har\r\nföljt alla lagar och förordningar. De är inte\r\nintresserade av en förhandlingsman från\r\nregeringens sida.</pre><pre>Anf. 87  Näringsminister PER WESTERBERG\r\n(m):</pre><pre>Fru talman! Vad först beträffar Olof Johanssons\r\nförhandlingsman är jag fullständigt förvissad om att\r\nOlof Johansson med dennes insättande har försökt\r\natt hjälpa till att lösa problem, absolut ingenting\r\nannat. Finns det inte förutsättningar för\r\nförhandlingsmannen att komma fram till något\r\nresultat, får man konstatera att sådana inte\r\nföreligger. Det är inte fråga om att försöka\r\nförstatliga, förhindra eller försvåra utan om att\r\nförsöka lösa problem.</pre><pre>När vidare en näringsidkare, som t.ex. denna\r\nskogsallmänning, har problem med att förklara att\r\nde egna produkterna är bra, måste det vara\r\nnäringsidkarens uppgift att förklara läget för dem\r\nsom vill genomföra köpbojkotter, oavsett om de är\r\nkonsumenter eller tillhör andra grupper.</pre><pre>Det är inte en uppgift för regeringen att förklara för\r\nkonsumenterna att en näringsidkares produkter är\r\nbra eller att just dessa skall köpas. Den skall\r\nutfärda lagar och förordningar som skall följas, och\r\ndet har skogsallmänningen också gjort. Sedan är\r\ndet ett fritt val för konsumenter och näringsidkare.\r\nDet gäller här både vilka produkter som skall\r\nproduceras och vilka man är beredd att köpa. Det\r\nråder yttrandefrihet för synpunkter på det ena eller\r\ndet andra, även om lagar och förordningar har\r\nföljts.</pre><pre>Anf. 88  TALMANNEN:</pre><pre>Jag medger ytterligare var sitt inlägg.</pre><pre>Anf. 89  JOHN ANDERSSON (-):</pre><pre>Fru talman! Jag är mycket förvånad över\r\nnäringsministerns deklaration i det senaste\r\ninlägget. Jag håller inte alls med honom. Det kan\r\nicke vara enbart allmänningens uppgift att föra ut\r\nen sådan information. Det är en omöjlig uppgift.\r\nDet handlar här inte bara om allmänningen.\r\nDomänverket har slutat med hela sin verksamhet\r\ninom detta område på grund av den osakliga\r\nopinion som har drivits fram. Det handlar till\r\nsyvende och sist om att en död hand läggs över\r\ninlandet. Det är väl en näringspolitisk synpunkt\r\nsom näringsministern måste ta hänsyn till.</pre><pre>Anf. 90  Näringsminister PER WESTERBERG\r\n(m):</pre><pre>Fru talman! Det är fritt fram för varje skogsägare\r\nsom följer lagar och förordningar att göra vad som\r\ngår att göra inom ramen för dessa lagar och\r\nförordningar. Jag är övertygad om att delägare av\r\nskogsallmänningen följer dessa.</pre><pre>Även om man har svårigheter att sälja sina\r\nprodukter på grund av att det finns reaktioner från\r\nkonsumenter eller andra grupper mot att köpa de\r\nprodukter man producerar har de självfallet full\r\nfrihet att bedriva sådan aktion. Man kan ha olika\r\nsynpunkter på det lämpliga i detta. Men det är den\r\ndebatten och den diskussionen som måste föras.\r\nVarje näringsidkare måste alltid övertyga sina\r\nkonsumenter om att det är just hans produkt de\r\nskall köpa. Det gäller faktiskt även i det här fallet.</pre><pre>Överläggningen var härmed avslutad.</pre><pre>15 §  Svar på fråga 1993/94:183 om\r\nmiljömärkning och annonsering</pre><pre>Anf. 91  Näringsminister PER WESTERBERG\r\n(m):</pre><pre>Fru talman! Inga-Britt Johansson har frågat mig\r\nvilka åtgärder jag avser vidta för att förhindra att\r\noffentliga organ medverkar i annonsering för vissa\r\nprodukter. Bakgrunden till frågan är den roll SIS --\r\nStandardiseringskommissionen i Sverige har haft\r\nvid framtagningen av en annons för ett tvättmedel\r\nsom är märkt med den officiella nordiska\r\nmiljömärkningssymbolen, en stiliserad svan.</pre><pre>Konkurrensen mellan företagen måste ske på lika\r\nvillkor, och det måste finnas möjligheter för nya\r\nföretag att komma in på marknaden. Regeringen\r\nhar beslutat eller överväger en rad åtgärder med\r\nsyfte att få tydliga och fasta spelregler för aktörerna\r\npå marknaden. Jag skall i det här sammanhanget\r\ninte nämna den nya kraftfullare konkurrenslagen\r\noch den översyn av marknadsföringslagen som\r\nbereds i regeringskansliet.</pre><pre>Jag håller med Inga-Britt Johansson om att\r\noffentligt stöd inte bör vara\r\nkonkurrenssnedvridande. Det är något som\r\nlöpande måste uppmärksammas vid tillsynen av\r\nkonkurrensen från det allmännas sida. Inom ramen\r\nför den gällande lagstiftningen är det en uppgift för\r\nansvariga myndigheter att beivra överträdelse.</pre><pre>Men det måste också prövas om reglerna i sig är\r\nlämpliga. Jag kan nämna att Konkurrensverket nu\r\nhar ett projekt som granskar de effekter på\r\nkonkurrensen som visst statligt stöd kan föra med\r\nsig. Den avregleringsdelegation som på regeringens\r\nuppdrag skall ta fram ett avregleringsprogram och\r\nverka för att det genomförs lägger i begreppet\r\navreglering även offentliga åtgärder som bidrag och\r\nsubventioner.</pre><pre>Syftet med den nordiska miljömärkningen är att\r\nstärka företagens vilja och marknadsmässiga\r\nförmåga att utveckla och marknadsföra mindre\r\nmiljöbelastande produkter. Detta bidrar till en\r\nhållbar ekonomisk och miljömässig utveckling.\r\nStaten har från nu möjligheter att styra\r\nverksamheten, dels genom det avtal man har med\r\nSIS, dels genom det regleringsbrev i vilket\r\nregeringen årligen anger villkoren för\r\nverksamheten. Konkurrensaspekterna beaktas\r\ngivetvis i de nämnda sammanhangen.</pre><pre>Anf. 92  TALMANNEN:</pre><pre>Jag får meddela att Inga-Britt Johansson är sjuk.</pre><pre>Överläggningen var härmed avslutad.</pre><pre>16 §  Svar på fråga 1993/94:219 om\r\nnyföretagarlånen</pre><pre>Anf. 93  Näringsminister PER WESTERBERG\r\n(m):</pre><pre>Fru talman! Karin Starrin har frågat mig vilka\r\nåtgärder regeringen avser att vidta för att\r\nriksdagens beslut om nyföretagarlån skall\r\nefterlevas. Frågan gäller möjligheten att få lån på\r\nmindre belopp än 100 000 kr.</pre><pre>Möjligheten att bevilja nyföretagarlån infördes i\r\nfebruari 1993 på grundval av riksdagens beslut i\r\ndecember 1992 (prop. 1992/93:82, bet.\r\n1992/93:NU19, rskr. 1992/93:145).\r\nNäringsutskottet anförde i sitt betänkande att\r\nmålgruppen bör vara personer som avser att starta\r\nföretag över en viss storlek. Utskottet menade\r\nsamtidigt att det bör finnas en viss flexibilitet i\r\ntillämpningen så att lägre belopp än 100 000 kr i\r\nvissa fall skall kunna beviljas. Riksdagen gjorde\r\ndock inte något uttalande i denna fråga.</pre><pre>Beslut i ärenden om nyföretagarlån fattas i enlighet\r\nmed förordningen (1993:31) om finansiering genom\r\nstiftelsen Industri- och nyföretagarfonden. Enligt\r\nförordningen krävs särskilda skäl för lån på lägre\r\nbelopp än 100 000 kr. Ett av skälen för denna\r\nordning är att kostnaden för att handlägga ett litet\r\närende blir relativt sett hög.</pre><pre>Enligt uppgift har Industri- och nyföretagarfonden\r\nhittills i cirka tio fall lämnat nyföretagarlån på\r\nbelopp som understiger 100 000 kr. Fonden uppger\r\natt möjligheten att lämna sådana små lån har\r\nutnyttjats i högre grad under senare tid och att\r\navsikten är att i framtiden ytterligare ta till vara\r\ndenna möjlighet under förutsättning att övriga\r\nkriterier för lån är uppfyllda.</pre><pre>Dessutom har även de regionala\r\nutvecklingsfonderna sedan den 15 mars i år\r\nmöjlighet att lämna nyföretagarlån på motsvarande\r\nvillkor. För utvecklingsfonderna gäller dock ingen\r\nbegränsning nedåt av beloppets storlek. Dessutom\r\nkan fonderna -- i motsats till Industri- och\r\nnyföretagarfonden -- lämna lån även till företag\r\nsom inte bedrivs som aktiebolag. Regeringen\r\ninförde dessa flexibla regler för\r\nutvecklingsfonderna för att underlätta etableringen\r\nav relativt små företag i samband med bl.a.\r\nomvandlingen av den offentliga sektorn.</pre><pre>Anf. 94  KARIN STARRIN (c):</pre><pre>Fru talman! Jag vill tacka näringsministern för\r\nsvaret. Min fråga var: Vilka ågärder är\r\nnäringsministern beredd att vidta för att få i gång\r\nfler litet mindre lån?</pre><pre>När jag tolkar det här svaret finner jag att\r\nnäringsministern egentligen inte är beredd att vidta\r\nnågra ytterligare åtgärder. Jag är inte nöjd med det\r\nsvaret.</pre><pre>Jag tycker att det känns som om de riktigt små och\r\nmedelstora företagen nu har fått en tilltro till den\r\nhär regeringens politik, till att vi prioriterar de små\r\noch medelstora företagen och nystart av företag.\r\nDet gäller inte minst i hela diskussionen om\r\nomvandling av den offentliga sektorn. Där kommer\r\nockså de kvinnliga företagarna in. Jag tycker att vi\r\nskall leva upp till detta och verkligen stimulera till\r\natt riktigt små företag startas.</pre><pre>Jag åker runt till många näringslivskontor ute i\r\nkommunerna, och hela tiden nås jag av signalerna\r\natt just den här möjligheten att få del av\r\nnyföretagarlånen inte finns. Är näringsministern\r\nmedveten om att det är den här uppfattningen som\r\nråder ute i kommunerna, att nyföretagarlån inte får\r\nbeviljas med mindre än att det gäller 100 000 kr?\r\nDet är ganska betydande belopp, inte minst för\r\nkvinnor, som jag känner speciellt för. Jag vill gärna\r\natt kvinnor vågar starta företag. Det är ganska stora\r\nbelopp för dem att låna upp, eftersom det\r\nunderförstått är fråga om 30 %, alltså nivåer på\r\n350 000 kr.</pre><pre>Jag vill ha ett förtydligande av om näringsministern\r\när nöjd med nuläget.</pre><pre>Anf. 95  Näringsminister PER WESTERBERG\r\n(m):</pre><pre>Fru talman! Ja, jag är nöjd när det gäller\r\nIndustrioch nyföretagarfonden. Den skall syssla\r\nmed nya produkter med längre utvecklingstid. Den\r\nskall syssla med snabbväxande företag som kräver\r\nmer kapital. Det är ganska specialiserad\r\nverksamhet som får en kvalificerad bedömning.</pre><pre>Sedan öppnar vi möjligheten för\r\nutvecklingsfonderna att med ett mycket starkt\r\ndecentraliserat kontorsnät kunna lämna den här\r\ntypen av nyföretagarlån ute i länen. Där har man\r\nbetydligt bättre personkännedom, kan ha enklare\r\nhantering för små lån och därmed hålla nere\r\nhanteringskostnaden. Typen snabbväxande företag\r\neller nya produkter kräver mer teknisk kompetens\r\noch annat i en längre beredningsprocess.</pre><pre>Utvecklingsfonderna skall dessutom -- det är det\r\nförslag som ligger i riksdagen -- få slippa\r\ninleveranser till statskassan. De har därmed en\r\nmycket stark likviditet i dag och en stor möjlighet\r\natt kunna lämna nyföretagarlån även på mycket\r\nsmå belopp. Därmed kan de starkt bidra till\r\nnyföretagandet i landet.</pre><pre>Jag delar helt Karin Starrins uppfattning att det\r\nfinns ett mycket stort nyföretagarbehov. Det finns\r\nstarka intressen, som vi ser både hos\r\nnyföretagarcentrumen och av de starta-eget-bidrag\r\nsom de som går utan arbete kan få via\r\narbetsförmedlingarna.</pre><pre>Anf. 96  KARIN STARRIN (c):</pre><pre>Fru talman! Två förtydliganden utifrån att vi är helt\r\növerens om att vi måste få i gång ytterligare\r\nnyföretagande och även riktigt små företag, dit jag\r\nräknar dem som är enmansföretag.</pre><pre>Näringsministern nämnde ordet produkter. Skall\r\njag tolka det som att de här lånen enbart beviljas\r\ntill producerande företag? Jag vill absolut inte tolka\r\nriksdagens mening på det sättet. Alla småföretag\r\noch nyföretag skall kunna inberäknas i detta. Det\r\ngäller inte minst den ökande tjänstesektorn. Den\r\nkommer in i bilden nu när vi håller på att omvandla\r\nden offentliga sektorn.</pre><pre>Det andra förtydligandet gäller detta att\r\nprövningen av de här lånen görs regionalt. Det var\r\nklart sagt i riksdagens behandling att prövningarna\r\nskulle göras på utvecklingsfonderna i\r\nlänsstyrelserna. Har jag missförstått detta?</pre><pre>Anf. 97  Näringsminister PER WESTERBERG\r\n(m):</pre><pre>Fru talman! När det gäller den sista frågan görs\r\nprövningen delvis lokalt och delvis centralt\r\nberoende på att det finns både en industrifond och\r\nnyföretagarfond. Industrifonden sysslar framför\r\nallt med nya tekniska produkter enligt sitt\r\nursprungliga syfte. Själva nyföretagarfondsdelen --\r\nsom är den nya delen som tillfördes -- sysslar med\r\nnya företag.</pre><pre>Ungefär 40 % av de beviljade ansökningarna\r\nkommer från industriföretag. 30 % kommer från\r\ntjänsteföretag och 30 % från handelsföretag. Det är\r\nmed andra ord ganska stor spridning bland\r\nsnabbväxande företag. Det är de större\r\nsnabbväxande produkterna eller företagen som de\r\nskall jobba med.</pre><pre>Till de mindre företagen, enmansföretagen och\r\nföretagen med några få anställda, som Karin\r\nStarrin nämner, har utvecklingsfonderna stor\r\nmöjlighet att lämna mindre nyföretagarlån för att\r\nunderlätta starten. De kan hjälpa till med\r\nbedömningar och snabbt vara på plats med\r\nrådgivning.</pre><pre>Det finns även möjligheter att göra den här\r\nberedningen via andra organ.</pre><pre>Anf. 98  KARIN STARRIN (c):</pre><pre>Fru talman! Kan jag tolka näringsministerns svar på\r\ndet sättet att näringsministern också vill medverka\r\ntill att vi får ut bättre information om hur dessa\r\nnyföretagarlån skall kunna användas? Pengarna\r\nskall arbeta direkt ute på marknaden. Jag tycker att\r\ndet är vår uppgift att se till att det verkligen finns\r\npengar så att vi får i gång sysselsättningar på olika\r\nsätt.</pre><pre>Då måste vi också få förändringar i de riktlinjer\r\nsom Industri- och nyföretagarfonden nu ger ut. Jag\r\naccepterar inte att det enbart står i deras\r\nföreskrifter att lägsta lånebelopp är 100 000 kronor.</pre><pre>Anf. 99  Näringsminister PER WESTERBERG\r\n(m):</pre><pre>Fru talman! Jag tror inte att det finns något fel i\r\ninstruktionerna till Industri-och\r\nnyföretagarfonden. Den skall inte syssla med de\r\nminsta lånen. Det har utvecklingsfonderna stor\r\nkapacitet och större kompetens att göra. De skall\r\nsyssla med de mest snabbväxande och de mer\r\nkomplicerade produkterna där det behövs annan\r\nkompetens, förutom den lokala. Det är därför\r\nuppdelningen finns.</pre><pre>Jag delar däremot uppfattningen att\r\nutvecklingsfonderna kan göra mer när det gäller\r\nmindre nyföretagarlån till tjänsteföretag. Det är\r\ndetta vi syftar till i den utvecklingsfondsproposition\r\nsom har lämnats. Vi vill vässa utvecklingsfonderna.\r\nVi har sett att alltför många av dem har sysslat med\r\nbankinlåning på sin lånefond. De har alltför litet\r\nsysslat med utlåning till nya företagare, nya\r\nprodukter och nystarter av olika slag.</pre><pre>Anf. 100  KARIN STARRIN (c):</pre><pre>Fru talman! Min slutsats blir att vi har ett\r\ngemensamt ansvar att se till att dessa 2,6 miljarder\r\nkan verka så effektivt som möjligt ute på\r\nmarknaden. Dit räknas även de riktigt små\r\nföretagen, även företag med kvinnliga\r\ninitiativtagare. Där måste vi hjälpas åt, med\r\nnäringsministerns goda minne, för att se till att även\r\nutvecklingsfonderna ger dessa instruktioner så att\r\nnäringslivskontor etc. som fungerar som länkar\r\nverkligen får kännedom om denna möjlighet.</pre><pre>Anf. 101  Näringsminister PER\r\nWESTERBERG (m):</pre><pre>Fru talman! Jag delar uppfattningen att det finns ett\r\ngemensamt ansvar. Reformeringen av\r\nutvecklingsfondernas syssla syftar bl.a. till detta,\r\ndels att få ett ökat företagarinflytande i\r\nutvecklingsfonderna, dels att utnyttja deras\r\nlånefond väsentligt bättre än vad som har skett.\r\nUngefär halva lånefonden har stått på bankinlåning\r\ni stället för att vara ute och jobba i företagen.</pre><pre>Jag delar också uppfattningen att det behöver\r\nbeviljas fler nyföretagarlån, gärna med mindre\r\nbelopp. Men då skall det också vara rätt beslut på\r\nrätt ställe. Stora beslut skall fattas centralt, där man\r\nmåste ha en ökad kompetens. De mindre\r\nlånebesluten skall ligga på regional nivå så nära\r\nlåntagaren som möjligt, så att det blir så enkelt som\r\nmöjligt.</pre><pre>Överläggningen var härmed avslutad.</pre><pre>17 §  Svar på fråga 1993/94:201 om registrerat\r\npartnerskap</pre><pre>Anf. 102  Statsrådet REIDUNN LAURÉN (-\r\n):</pre><pre>Fru talman! Ulrica Messing har frågat mig om jag\r\nhar för avsikt att lämna ett lagförslag om registrerat\r\npartnerskap till riksdagen.</pre><pre>Den 16 november 1993 överlämnade\r\nPartnerskapskommittén till mig ett betänkande med\r\nförslag till bl.a. en lag om partnerskap. Enligt den\r\nföreslagna lagen skall partnerskap ingås mellan två\r\npersoner av samma kön. Ett partnerskap skall --\r\nmed vissa undantag -- ha samma rättsverkningar\r\nsom ett äktenskap.</pre><pre>\r\nPartnerskapskommitténs betänkande skall nu\r\nremissbehandlas i sedvanlig ordning. Först därefter\r\nblir det aktuellt för regeringen att ta ställning till\r\nkommitténs förslag.</pre><pre>Anf. 103  ULRICA MESSING (s):</pre><pre>Fru talman! Jag vill tacka statsrådet för svaret. För\r\nmig är detta en i allra högsta grad ideologisk fråga.\r\nJag tycker att det handlar om synen på människor,\r\nom människors lika värde och om att alla\r\nmänniskor skall ha samma möjligheter och villkor\r\natt leva sitt liv.</pre><pre>Det är därför som jag är intresserad av statsrådets\r\nfortsatta agerande. Jag reagerar mot att en del\r\nmänniskor och organisationer i det här samhället\r\ntycker sig ha mandat att välja ut och godkänna vissa\r\nmänniskor. De vill välja ut vilka som är tillräckligt\r\ngoda och duktiga för att få vara med i\r\ngemenskapen.</pre><pre>Jag tycker att utredningen kring registrerat\r\npartnerskap gör en viktig markering i sitt\r\nbetänkande där det handlar om alla människors\r\nlika värde. Kärlek är den man väljer att älska och\r\nleva med. Därför frågar jag statsrådet om hon avser\r\natt lämna ett lagförslag om registrerat partnerskap\r\nnär remisstiden är över. Jag tycker att det är en\r\nviktig markering.</pre><pre>Det må vara en sak att enskilda föreningar har\r\nmöjlighet att välja ut de människor som de tycker\r\när tillräckligt bra för att få vara med. Men det är ju\r\ninte ett sådant samhälle vi vill ha. Jag tycker att vi\r\nmåste ta ställning politiskt och visa detta. Frågan är\r\nom vi skall underlätta för medborgarna att leva det\r\nliv de väljer att leva eller om vi skall försvåra det.\r\nDet är därför som jag är intresserad av statsrådets\r\nfortsatta agerande.</pre><pre>Anf. 104  Statsrådet REIDUNN LAURÉN (-\r\n):</pre><pre>Fru talman! Vi skall remissbehandla detta i\r\nsedvanlig ordning, som jag sade. Det vore fel av\r\nmig att på det här stadiet öppet deklarera vilken\r\ninställning regeringen kommer att ha i frågan. Det\r\när ju inte jag som lämnar ett lagförslag till\r\nriksdagen. Det är regeringen som lämnar ett\r\nlagförslag till riksdagen.</pre><pre>Anf. 105  ULRICA MESSING (s):</pre><pre>Fru talman! Detta är en viktig politisk fråga. Det är\r\nkonstigt om representanter för regeringen inte har\r\nåsikter om huruvida det är rätt och riktigt att ha en\r\nlag om registrerat partnerskap eller inte. En del\r\nandra nordiska länder har detta, och fler kommer\r\nantagligen att få det. Nu finns det ju ett ganska\r\nkonkret förslag från kommittén som skulle kunna\r\nläggas fram som ett lagförslag.</pre><pre>Anf. 106  Statsrådet REIDUNN LAURÉN (-\r\n):</pre><pre>Fru talman! Jag tänker inte deklarera någon\r\nuppfattning i den här frågan i dag. Jag kan bara\r\nhänvisa till att vi avvaktar remissbehandlingen.\r\nSedan kommer ett ställningstagande.</pre><pre>Överläggningen var härmed avslutad.</pre><pre>18 §  Svar på fråga 1993/94:189 om\r\nFinanspolisens verksamhet</pre><pre>Anf. 107  Statsrådet REIDUNN LAURÉN (-\r\n):</pre><pre>Fru talman! Karl Gustaf Sjödin har frågat mig om\r\nregeringen kommer att medverka till att undanröja\r\nuppkomna hinder för Finanspolisen att verka enligt\r\nde syften som är tänkta för dess verksamhet.</pre><pre>Som Karl Gustaf Sjödin påpekar har riksdagen\r\nbeslutat att det vid Rikspolisstyrelsen (RPS) skall\r\nfinnas en finanspolis med uppgift att uppdaga brott\r\ni samband med s.k. penningtvätt (bet.\r\n1991/1992:JuU23). Riksdagen har också beslutat en\r\nlag (1993:768) om åtgärder mot penningtvätt. I\r\nlagen föreskrivs en skyldighet för vissa företag,\r\nbl.a. banker, att till Rikspolisstyrelsen eller den\r\npolismyndighet som regeringen bestämmer lämna\r\nuppgifter om alla omständigheter som kan tyda på\r\npenningtvätt (9 §). Lagen träder i kraft den dag\r\nregeringen bestämmer. Detta avses bli samtidigt\r\nmed EES-avtalets ikraftträdande.</pre><pre>Jag förmodar att de hinder Karl Gustaf Sjödin\r\nsyftar på är ett beslut av Datainspektionen att avslå\r\nen ansökan från Rikspolisstyrelsen att få inrätta och\r\nföra ett personregister hos Finanspolisen.\r\nInspektionen motiverade sitt beslut med bl.a. att\r\ndet register av förspaningskaraktär som ansökan\r\ngäller skulle möjliggöra registrering och\r\nbearbetning av uppgifter om ett stort antal personer\r\nsom på vaga grunder kopplas ihop med\r\nbrottslighet. Enligt datalagen (1973:289) krävs det\r\nsynnerliga skäl för att få registrera uppgift om att\r\nnågon misstänks för brott. Inspektionen fann i sitt\r\nbeslut att det inte förelåg synnerliga skäl. Beslutet\r\nhar av Rikspolisstyrelsen överklagats till\r\nregeringen. Rikspolisstyrelsen har framhållit att\r\nFinanspolisen inte kan bedriva någon meningsfull\r\nverksamhet om Datainspektionens beslut ligger\r\nfast. Justitiedepartementet har låtit\r\nJustitiekanslern, Riksåklagaren och\r\nFinansinspektionen yttra sig i ärendet. När\r\nRikspolisstyrelsen fått tillfälle att lämna sina\r\nslutliga synpunkter kan regeringen fatta beslut. Jag\r\nräknar med att så skall kunna ske före årsskiftet.</pre><pre>Svaret på Karl Gustaf Sjödins fråga är alltså att\r\nfrågan om tillstånd för ett inrättande av ett\r\npersonregister för Finanspolisen för närvarande\r\nbereds i regeringskansliet och att jag inte kan\r\nföregripa regeringens ställningstagande.</pre><pre>Anf. 108  KARL GUSTAF SJÖDIN (nyd):</pre><pre>Herr talman! Jag får tacka statsrådet för den\r\ninformation som givits. Jag har full förståelse för\r\nstatsrådets argument här, dvs. att hon inte vill\r\nföregripa de förhandlingar som pågår mellan\r\nFinansinspektionen, Riksåklagaren och övriga\r\ninkopplade myndigheter.</pre><pre>Däremot tycker jag att det är synd att statsrådet\r\ntalar om förspaningsregister. Det ger en litet\r\nfelaktig klang när det gäller det egentliga\r\ninnehållet. Vad man är ute efter är ju ett\r\nunderrättelseregister. Om jag inte är helt\r\nfelunderrättad finns det i dag ett liknande register\r\ninom Interpol för utbyte av information. Jag är\r\nsäker på att man har tittat på det.\r\nFörspaninsregister ger trots allt en litet annorlunda\r\nuppfattning om vad för typ av register det här är\r\nfråga om.</pre><pre>I den interna debatten har benämningen\r\nantimaffiapolis använts. Jag tycker att den\r\nbenämningen mera rättvist beskriver vad det är för\r\ntyp av brottslighet som Finanspolisen skall ägna sig\r\nåt. Den utveckling som sker tenderar att resultera i\r\natt Sverige blir penningtvättarnas förlovade\r\nhemland. Därför är det, som jag ser saken,\r\nangeläget att regeringen överbryggar eventuella\r\nhinder. Det borde finnas synnerliga skäl för det, för\r\natt nu använda Datainspektionens formulering,\r\ndärför att risken finns att den brottslighet som vi\r\nredan har urholkar det finansiella systemet och vårt\r\nbankväsende samt att så att säga brottsliga pengar\r\nomsätts till vita pengar inom den organiserade\r\nbrottsligheten i Europa och världen i övrigt.</pre><pre>Därför undrar jag om statsrådet vill medverka till\r\natt eventuella motsättningar kan överbryggas via\r\nDatainspektionen och, framför allt, genom den\r\nlagstiftning som finns.</pre><pre>Anf. 109  Statsrådet REIDUNN LAURÉN (-\r\n):</pre><pre>Herr talman! Först vill jag erinra om att det är\r\nDatainspektionen som har använt ordet\r\nförspaningsregister. Jag har bara refererat vad\r\nDatainspektionen säger i sitt beslut.</pre><pre>Regeringen är synnerligen angelägen om att\r\nmotverka den här typen av brottslighet, vilken vi\r\nalla ju är mycket oroade över. Men sedan gäller det\r\nen avvägning mellan vad som kan göras för att\r\nmotverka den här brottsligheten och frågan om den\r\npersonliga integriteten. Det är ju den frågan som är\r\nuppe i det här speciella ärendet.</pre><pre>Datainspektionen har gjort avvägningen att den\r\npersonliga integriteten överväger. Nu har man\r\növerklagat till regeringen. Det är alltså regeringen\r\nsom i sista hand skall besluta hur den här\r\navvägningen skall göras.</pre><pre>Anf. 110  KARL GUSTAF SJÖDIN (nyd):</pre><pre>Herr talman! Min avslutande fråga blir då: Är\r\nregeringen beredd att ta initiativ till en förändrad\r\nlagstiftning? Alla är ju överens om att det gäller en\r\nverksamhet som vi verkligen skall värja oss emot.</pre><pre>Är alltså regeringen beredd att eventuellt diskutera\r\nen annan lagstiftning för att vi skall kunna komma\r\ntill rätta med missförhållandena i detta\r\nsammanhang?</pre><pre>Anf. 111  Statsrådet REIDUNN LAURÉN (-\r\n):</pre><pre>Herr talman! Datalagsutredningen har nyligen lagt\r\nfram sitt betänkande. På grundval av det\r\nbetänkandet kommer vi ganska omgående att lägga\r\nfram vissa förslag. Sedan skall vi överväga vad som\r\nskall göras i fortsättningen.</pre><pre>Som Karl Gustaf Sjödin vet är det fråga om ett\r\nområde där den tekniska utvecklingen går mycket\r\nsnabbt. Det innebär att man hela tiden måste följa\r\nvad som händer och vara beredd att ingripa med\r\nlagstiftning.</pre><pre>Överläggningen var härmed avslutad.</pre><pre>19 §  Svar på fråga 1993/94:210 om lärare som\r\ngör sig skyldiga till politiskt betingade brott\r\nm.m.</pre><pre>Anf. 112  Statsrådet BEATRICE ASK (m):</pre><pre>Håkan Holmberg har frågat mig vilka möjligheter\r\nsom i dag finns för skolor, lärarhögskolor och lokala\r\nskolmyndigheter att ingripa mot lärare eller\r\nlärarstuderande som gör sig skyldiga till politiskt\r\nbetingade brott eller i sin undervisning åsidosätter\r\ngrundläggande demokratiska värderingar.</pre><pre>Frågan är svår att besvara kort. I huvuddragen\r\nförhåller det sig emellertid på följande sätt.</pre><pre>När det gäller lärare är det -- i de exempel som\r\nHåkan Holmberg ger -- väsentligen en\r\narbetsrättslig fråga. Åsidosättande i tjänsten av\r\nbestämmelser i skollagen eller t.ex. i läroplaner kan\r\nytterst ge saklig grund för uppsägning.\r\nFörhållanden utom tjänsten är en annan sak. Om\r\nförhållandena är mycket graverande så att\r\nförtroendet skadas kraftigt, kan emellertid också\r\nde få konsekvenser för anställningen. Praktiskt sett\r\ntorde det i första hand ankomma på rektor att, som\r\nledare av utbildningen, uppmärksamma sådant som\r\nkan ge anledning till inskridande från\r\narbetsgivaren.</pre><pre>Lärarstuderande har inte någon anställning. Deras\r\nprivata förhållanden skall i princip inte påverka\r\nderas rätt att genomgå viss utbildning. Däremot\r\nkan de givetvis komma att bli underkända i\r\nutbildningsmoment, om de inte uppfyller kraven,\r\nt.ex. på uppträdande i praktikmoment. I den\r\npraktisk-pedagogiska delen av lärarutbildningarna\r\när handledd praktik ett obligatoriskt inslag.\r\nPraktiken är avsedd att omfatta ungefär halva tiden\r\nav den praktisk-pedagogiska utbildningen.</pre><pre>Anf. 113  HÅKAN HOLMBERG (fp):</pre><pre>Herr talman! Jag tackar för svaret, som jag tycker\r\när klarläggande och i stort vad jag hade förväntat\r\nmig och hoppats på.</pre><pre>Skolan har naturligtvis ett ansvar -- i det här\r\nsammanhanget inte minst för att skydda t.ex.\r\ninvandrarelever från hets och kanske direkt\r\ndiskriminering e.d. från katedern. Risken att\r\nsådant inträffar är inte helt försumbar. Det finns\r\nantagligen exempel på att sådant har inträffat\r\nnågon gång.</pre><pre>Frågan har aktualiserats genom en händelse vid\r\nlärarutbildningen i Uppsala. Som skolministern\r\nklargör ålägger skollagen alla i skolan, alltså även\r\nlärare, att verka för grundläggande demokratiska\r\nvärderingar och för att främja aktningen för allas\r\nlika värde.</pre><pre>Jag vill dock understryka att det som skolministern\r\nsäger om ''förhållanden utom tjänsten'' är mycket\r\nviktigt att hålla i minnet. Man kan ju faktiskt tänka\r\nsig situationen att en person som tillhör t.ex. en\r\nnazistisk våldsgrupp på fritiden attackerar\r\nflyktingar, judar eller någon annan grupp och på\r\narbetstid får tillfälle att undervisa samma personer\r\neller deras barn. Så kan vi naturligtvis inte ha det.\r\nDet kan alltså mycket väl finnas förhållanden\r\nutanför tjänstetid som direkt kan göra en person\r\nolämplig att utöva läraryrket.</pre><pre>Det kan ju också tänkas att risken finns att\r\nmissförhållanden inte rapporteras på grund av att\r\nelever eller deras föräldrar fruktar repressalier från\r\nandra medlemmar i en sådan här våldsgrupp.</pre><pre>I det aktuella fallet gäller det en grupp med\r\nmedlemmar som varit inblandade i ganska brutala\r\nvåldsdåd under de senaste åren.</pre><pre>Jag vill ställa en fråga till, eftersom den möjligheten\r\nfinns. Det gäller utbildningen. Det uppges\r\nnämligen att den aktuella personen i Uppsala under\r\nstudiebesök har uppträtt i politisk uniform, något\r\nsom är förbjudet enligt svensk lag. Jag vill alltså\r\nfråga:</pre><pre>Anser skolministern att även den typen av\r\nuppträdande kan inräknas i vad som rimligen bör\r\nanses vara olämpligt för utövande av läraryrket?</pre><pre>Anf. 114  Statsrådet BEATRICE ASK (m):</pre><pre>Herr talman! Det är givetvis utomordentligt\r\nallvarligt om man bryter mot svensk lag vid ett\r\nstudiebesök. Det är allvarligt om man bryter mot\r\nlagen över huvud taget. Man får utgå ifrån att\r\nansvariga när sådant inträffar tar initiativ till sådant\r\nsom bör hända, nämligen att det anmäls. Det är\r\nnaturligtivs inte acceptabelt.</pre><pre>Skyldigheten när det gäller att leda lärarstuderande\r\noch när det gäller att leda en skola handlar\r\nemellertid också om mindre graverande förseelser.\r\nVåra lärare skall vara föredömen för eleverna, och\r\njag anser det vara väldigt viktigt att skolledningar\r\noch andra ser till att alla lever upp till de ambitioner\r\nsom finns bl.a. i skollagen och i läroplanerna och\r\nsom gäller den värdegrund vi arbetar med.</pre><pre>Jag har i det här svaret velat understryka att en\r\nlärare som flagrant åsidosätter detta har dragit på\r\nsig skäl för uppsägning. Det är svårare när det\r\nhandlar om sådant som sker utanför tjänsten, men\r\näven i sådana fall finns det anledning att vara\r\nuppmärksam, och även där finns möjligheter att\r\nskilja personer från tjänsten.</pre><pre>Det är naturligtvis också viktigt att man inom\r\nutbildningarna informerar elever om vilka regler\r\nsom gäller i de yrken som de skaffar sig en\r\nutbildning för.</pre><pre>Den fråga som ställdes gällde direkt hur man kan\r\nskilja någon från utbildning och anställning. Jag\r\nkan då konstatera att vi i princip inte har några\r\nregler för vem som får studera vad på våra\r\nuniversitet och högskolor. De studerande kan\r\nemellertid i praktiska moment dra på sig sådan\r\nkritik eller uppträda på ett sådant sätt att det blir\r\nnödvändigt med åtgärder.</pre><pre>Anf. 115  HÅKAN HOLMBERG (fp):</pre><pre>Herr talman! Jag tror att skolministern och jag har\r\nsamma grunduppfattning om var gränserna\r\nrimligtvis går för vad en person, vare sig\r\nvederbörande tjänstgör som lärare eller genomgår\r\nlärarutbildning, rimligen kan få göra och inte göra\r\nför att bedömas som lämplig för läraryrket. Jag\r\ntolkar därför svaret och skolministerns första inlägg\r\ni debatten så, att en person mycket väl kan bli\r\nunderkänd redan under utbildningen ifall det vid\r\nnågot moment inträffar saker som måste bedömas\r\nsom brott mot svensk lag, vare sig det nu gäller\r\nbrott mot uniformsförbudet eller att personen i\r\nfråga deltar i våldshandlingar eller bedriver hets\r\nmot folkgrupp.</pre><pre>Överläggningen var härmed avslutad.</pre><pre>20 §  Svar på fråga 1993/94:221 om\r\nskolbiblioteken</pre><pre>Anf. 116  Statsrådet BEATRICE ASK (m):</pre><pre>Herr talman! Ingegerd Sahlström har frågat mig\r\nvilka åtgärder jag avser att vidta för att höja\r\nskolbibliotekens status i framtidens skola.</pre><pre>Skolbiblioteken hör till de få områden som\r\nfortfarande regleras i grundskoleförordningen. I\r\n1 kap. 4 § sägs att grundskolan skall ha lämpligt\r\nfördelade bibliotek och annan utrustning som\r\nbehövs för en tidsenlig utbildning.</pre><pre>I propositionen om ny läroplan för grundskolan\r\nframhåller regeringen att föreskriften i\r\ngrundskoleförordningen bör gälla också i framtiden\r\noch garantera att det i varje kommun finns minst ett\r\nbibliotek knutet till skolan där. Skälen för\r\nregeringens förslag är flera. Framför allt handlar\r\ndet om att skolbiblioteken behövs för att stimulera\r\nelevernas lärande och självständiga sökande efter\r\nkunskap. Undervisningen förutsätter, i en tid med\r\nsnabb kunskapsutveckling och komplexitet, god\r\ntillgång till referenslitteratur, tidningar, tidskrifter,\r\nm.m. Väl utvecklade skolbibliotek kan dessutom\r\nutgöra en naturlig och stimulerande mötesplats för\r\nelever och lärare.</pre><pre>När det gäller frågan om utvecklingen av\r\nskolbiblioteken framgår av Skolverkets rapport\r\nmed jämförelsetal för skolhuvudmän att\r\nmediankostnaden för bibliotek på grundskolan är\r\n190 kr per elev och på gymansieskolan 340 kr per\r\nelev för 1992.</pre><pre>Kostnaderna varierar dock starkt mellan\r\nkommunerna. Siffrorna säger emellertid ingenting\r\nom en eventuell samordning med folkbiblioteken\r\noch närheten till ett sådant bibliotek.\r\nSkolbiblioteken kan självfallet inte ses isolerade\r\nfrån kommunens samlade biblioteksorganisation.\r\nAv den anledningen kan man alltså inte med\r\nsäkerhet säga att elevernas tillgång till bibliotek är\r\nsämre där satsningarna på just skolbibliotek är\r\nlåga.</pre><pre>Slutligen vill jag framhålla att det är kommunerna\r\nsom har det fulla ansvaret för skolans verksamhet\r\noch därmed bestämmer mål och ambitionsnivå för\r\nskolbiblioteksverksamheten. Det kan dock\r\nrimligen inte råda något tvivel om fördelarna med\r\natt säkra undervisningens kvalitet genom satsningar\r\npå skolbiblioteken. De lokala förutsättningarna för\r\natt i skolan ordna skolbibliotek, möjligheterna till\r\nsamordning av skolbibliotek och folkbibliotek\r\nm.m. är mycket olika i kommunerna. Jag utgår\r\nemellertid från att grundskoleförordningens\r\nbestämmelse och kommunernas intresse av ett\r\neffektivt resursutnyttjande tillsammans utgör en\r\nstabil grund för skolbiblioteksverksamhetens\r\nlångsiktiga utveckling.</pre><pre>Anf. 117  INGEGERD SAHLSTRÖM (s):</pre><pre>Herr talman! Jag vill börja med att tacka\r\nskolministern för svaret. När jag lyssnade tyckte jag\r\natt det var alldeles utmärkt i början. Jag tror\r\nnämligen att vi är alldeles överens om\r\nmålsättningen med skolbiblioteken. Också jag\r\nanser att skolbiblioteken är viktiga för\r\nskolverksamheten; bl.a. det är ju anledningen till\r\natt jag har ställt frågan. För mig är skolbiblioteket\r\nlitet grand av ett hjärta i skolan. Här kan man\r\nmötas, man har en samlingsplats, och barn och\r\nungdomar har tillgång till litteratur och tidskrifter\r\nav olika slag.</pre><pre>Jag ställde min fråga av den anledningen att jag\r\ntycker att det har kommit alarmerande rapporter\r\npå det här området på sista tiden. Det har bl.a. visat\r\nsig att utlåningen på skolbiblioteken under det\r\nsenaste året har sjunkit med 30 %. Det kan ju inte\r\nvara bra, även om man kanske i vissa delar av\r\nlandet också har tillgång till ett folkbibliotek.</pre><pre>En 30-procentig nedskärning i skolbiblioteken\r\nmåste man väl som skolminister reagera på. Jag\r\nskulle vilja fråga: Hur reagerar Beatrice Ask inför\r\nde här uppgifterna? Ämnar skolministern vidta\r\nnågra åtgärder med anledningen av den här 30-\r\nprocentiga nedskärningen i utlåningen?</pre><pre>Anf. 118  Statsrådet BEATRICE ASK (m):</pre><pre>Herr talman! Jag är besvärad över min okunnighet,\r\nmen jag vet inte vilken rapport som ger den här\r\nredovisningen. Det Ingegerd Sahlström säger är\r\nnaturligtvis allvarligt. Om utlåningen i\r\nskolbiblioteken har sjunkit med 30 % skall man\r\ndock inte kalla det en nedskärning, eftersom det\r\nockså kan handla om elevernas attityder.</pre><pre>Dess bättre visar den nationella utvärderingen från\r\nSkolverket att eleverna själva tycker att de på ett\r\nbra sätt klarar av att välja biblioteksbok att läsa för\r\nnöjes skull. De flesta eleverna tycker att det är\r\nmycket viktigt eller ganska viktigt att låna och läsa\r\nböcker, enligt den här nationella undersökningen.\r\nDet är visserligen så att de som läser bra tycker att\r\ndet är viktigare än de som läser dåligt, men likväl\r\nfinns det här ett positivt gensvar.</pre><pre>När man däremot studerar hur mycket skolan\r\narbetar med detta finner man i den nationella\r\nutvärderingen att var fjärde elev i andra klass inte\r\nens har besökt skolbiblioteket. Det tycker jag är på\r\ntok för litet.</pre><pre>Vi vet dessutom att eleverna genomgående har\r\nsvårigheter att arbeta självständigt och lösa\r\nproblem. Skall man möta det, vilket vi naturligtvis\r\nmåste göra, handlar det om att ändra\r\narbetsformerna i skolan. Väsentligt i det\r\nsammanhanget är att se till att det finns bl.a.\r\nskolbibliotek att arbeta i, eftersom det är just där\r\nman arbetar självständigt. I bl.a. de\r\nläroplansförslag som vi har lagt fram är vi också\r\nganska skarpa på den punkten, även om vi inte\r\nuttryckligen talar om hur detta skall vara utformat\r\noch se ut.</pre><pre>I Läroplanskommitténs förslag till kursplaner för\r\nsvenska anges också som viktiga mål kravnivåer,\r\ndvs. vad man minst måste uppnå. För både årskurs\r\nfem och årskurs nio handlar det om att eleverna\r\nskall ha vana att använda sig av bibliotekens\r\nmöjligheter.</pre><pre>Jag tycker därför att vi gör en hel del saker.\r\nSamtidigt tror jag att både skolan och vi som\r\nföräldrar måste jobba intensivt för läsandet i en tid\r\nnär så mycket annat konkurrerar om barnens tid.</pre><pre>Anf. 119  INGEGERD SAHLSTRÖM (s):</pre><pre>Herr talman! Uppgifterna har jag fått bl.a. från\r\nFörfattarförbundet. Så sent som i förra veckan\r\nfattade vi ju här i riksdagen också beslut om\r\nersättningen åt författare. I den proposition som\r\nregeringen hade skrivit kan man läsa om just att\r\nutlåningen har minskat på skolbiblioteken.\r\nBeslutet innebar också att vi -- om vi uttrycker det\r\nlitet kallt -- sparade nästan en halv miljon i\r\nstatsbudgeten. Jag tycker emellertid att det är litet\r\nsynd att spara pengar på den viktiga grupp som\r\nbarn och ungdomar utgör. Det är alltså helt enkelt\r\nså att man vet att utlåningen sjunker.</pre><pre>Jag håller med om att kommunerna här har ett\r\nmycket stort ansvar. Men det måste finnas\r\nnationella mål för såväl skolbiblioteken som övrig\r\nbiblioteksverksamhet. Beatrice Ask nämner att\r\nutredningen kommit fram till att vart fjärde barn\r\ninte lånar på skolbiblioteket. Det är inget försvar\r\nför att minska utlåningen, utan tvärtom måste man\r\ngöra någonting mer.</pre><pre>Jag anser att man än tydligare måste skriva in detta\r\ni läroplanen. Är skolministern beredd att skriva\r\ntydligt om skolbiblioteken i den kommande\r\nläroplanen?</pre><pre>Anf. 120  Statsrådet BEATRICE ASK (m):</pre><pre>Herr talman! Regeringen har nu överlämnat\r\npropositionen till riksdagen, och det är riksdagen\r\nsom skall svara för själva läroplansbeslutet. Det\r\nstår mycket tydligt om biblioteken i den proposition\r\nsom har lämnats. Regeringen fastställer\r\nkursplanerna, och vi tittar då bl.a. på\r\nbiblioteksfrågorna.</pre><pre>Vi skulle länge kunna diskutera -- men det skall vi\r\ninte göra i dag -- vilken typ av nationella mål man\r\nskall ha för skolbibliotek. Det är enligt min mening\r\nväsentligt att vi redan i grundskoleförordningen har\r\nett bestämt krav på att skolbibliotek skall finnas.</pre><pre>Jag hakade upp mig litet grand vid formuleringen\r\natt man skulle spara pengar. Vad en del kommuner\r\nhar gjort är antagligen skälet till att man nu ser\r\nminskande utlåningssiffror. Att spara pengar på att\r\ndra ner på skolbibliotek är ganska dumt, och det\r\nsäger jag som f.d. kommunalpolitiker.</pre><pre>Det är få saker som innebär ett så bra och effektivt\r\nresursutnyttjande som att i ett bibliotek\r\ntillhandahålla böcker, litteratur och annat som\r\nbehövs för undervisningen. Då kan det användas av\r\nelever på olika nivåer i olika ämnen och i olika\r\nsammanhang. Det är väl använda pengar.</pre><pre>Anf. 121  INGEGERD SAHLSTRÖM (s):</pre><pre>Herr talman! De åsikter som Beatrice Ask här\r\nframför kan jag i mycket stor utsträckning dela.\r\nMen det är ledsamt att man i vissa kommuner\r\ntyvärr sparar väldigt mycket. Det har också visat sig\r\natt när man till rektorsområdena har delegerat en\r\nhel del av de pengar skolan skall få använda blir det\r\nneddragningar på mycket av det som tidigare har\r\nkallats för kultur i skolan, där bibilioteken ingår.</pre><pre>Det vore mycket bra om skolministern än tydligare\r\nsignalerade till kommunerna betydelsen av bl.a.\r\nkolbibliotek i våra skolor.</pre><pre>Anf. 122  Statsrådet BEATRICE ASK (m):</pre><pre>Herr talman! Den decentralisering av ansvaret för\r\nskolan som har genomförts innebär att\r\nutvecklingen i kommunerna blir mycket olika. Det\r\nfinns säkert kommuner som inte har insett\r\nnödvändigheten och betydelsen av skolbibliotek.\r\nDet är för att stärka dessa bibliotek som vi har\r\nskolförordningen och annat.</pre><pre>Mina besök runt om i kommunerna -- och de\r\nbesöken är många -- tyder emellertid på att ganska\r\nmånga kommuner satsar på skolan. När de satsar\r\npå skolan är oftast biblioteket en mycket central\r\ndel. Man lägger ner mycket energi för att utveckla\r\nverksamheten, och det tycker jag är bra.</pre><pre>Självfallet skall jag fortsätta att driva dessa frågor.\r\nJag tycker att propositionen är bra. Själv har jag\r\ndeltagit i en del debatter i tidningar och i andra\r\nsammanhang som handlat bl.a. om\r\nskolbiblioteken. Det tror jag är minst lika viktigt\r\nsom besluten för att övertyga fler av de lokala\r\nbeslutsfattarna om poängen med att ha denna\r\nverksamhet. Det är viktigt för barn att läsa också\r\nför glädjens och nöjets skull för att de så\r\nsmåningom skall få goda studieresultat.</pre><pre>Anf. 123  INGEGERD SAHLSTRÖM (s):</pre><pre>Herr talman! Det är otroligt väsentligt att läsa för\r\nnöjets skull. Men det är också mycket värdefullt att\r\nha tillgång till skolbiblioteket som ett fackbibliotek.\r\nDärför måste vi tillsammans slå vakt om\r\nskolbiblioteken i framtiden. Man kan inte enbart\r\nlasta över denna verksamhet på kommunens\r\nbibliotek.</pre><pre>Jag måste till sist fråga skolministern: Anser\r\nskolministern att skolbiblioteken skall leva sitt eget\r\nliv -- givetvis i gemenskap med folkbiblioteken i\r\növrigt? Folkbiblioteket skall väl inte ta över\r\nskolbibliotekets roll?</pre><pre>Anf. 124  Statsrådet BEATRICE ASK (m):</pre><pre>Herr talman! Skolbibliotek och folkbibliotek har\r\nlitet olika profil, och det är viktigt att de har det.\r\nDäremot är vi alla överens om att landet har\r\nekonomiska problem. När kassan tryter är det\r\npositivt att man på en del håll åstadkommer ett\r\nsamarbete med folkbiblioteket för att se till att det\r\nfinns ett bra folkbibliotek och ett bra skolbibliotek.</pre><pre>En fördel med detta, som enligt min mening är\r\npedagogisk, är att man på en del håll lyckats se till\r\natt man har en kunnig bibliotekarie som ansvarar\r\nför verksamheten. Man åstadkommer också ett\r\nbättre öppethållande än när skolan på egen hand i\r\nen sämre lokal skall försöka klara av det hela med\r\nnågon timme från en lärares tjänstgöring.</pre><pre>Som jag påpekat i svaret är situationen mycket\r\nolika i kommunerna. Det går inte att samordna om\r\nbarnen har långt till folkbiblioteket. Då fungerar\r\ninte detta. För att det skall vara bra för\r\nundervisningen måste skolans bibliotek ligga nära\r\ntill hands och ha öppettider som passar skolans\r\narbetsdag. Ett samarbete kan i många fall vara\r\nmycket positivt.</pre><pre>Överläggningen var härmed avslutad.</pre><pre>21 §  Svar på fråga 1993/94:199 om byggandet på\r\nlandsbygden</pre><pre>Anf. 125  Statsrådet GÖREL THURDIN\r\n(c):</pre><pre>Herr talman! Birgitta Carlsson har frågat mig om\r\njag är beredd att ta avstånd från ett\r\nutredningsförslag som skulle innebära\r\nbyråkratisering av lantbrukets byggande.</pre><pre>Bakgrunden till frågan är att Plan- och\r\nbyggutredningen (M 1992:03) i delbetänkandet\r\nAnpassad kontroll av byggandet (SOU 1993:94)\r\nföreslagit en obligatorisk anmälningsplikt för\r\nuppförande, tillbyggnad och ändringar av\r\nekonomibyggnader inom jordbruket. I dag krävs\r\ninte bygglov för sådana åtgärder, och någon\r\nanmälningsplikt föreligger inte heller.</pre><pre>Jag vill erinra om att utredningsförslaget nu är ute\r\npå en bred remiss fram till den 20 december.\r\nDärefter kommer det på sedvanligt sätt att beredas\r\ni departementet, och avsikten är att en proposition\r\nskall föreläggas riksdagen under våren 1994.\r\nDärför finns det inte anledning för mig att nu\r\nkommentera enskilda förslag i utredningen.</pre><pre>Jag kan dock försäkra Birgitta Carlsson att det inte\r\när min avsikt att byråkratisera plan- och\r\nbyggverksamheten. Inriktningen mot att så långt\r\nmöjligt förenkla och avreglera ligger fast.</pre><pre>Anf. 126  BIRGITTA CARLSSON (c):</pre><pre>Herr talman! Jag vill tacka statsrådet för svaret.\r\nAnledningen till att jag ställt frågan är en artikel i\r\ntidningen Land som har rubriken ''Bygglovsplikt''\r\npå förslag för stallar och ladugårdar. Flera personer\r\nhar tagit kontakt med mig och frågat vad vi menar\r\nmed att lägga fram ett sådant förslag.</pre><pre>I artikeln står: ''Det kan bli krångligare att bygga\r\nstall, ladugårdar och andra ekonomibyggnader\r\ninom jordoch skogsbruk. Detta sedan en utredning\r\nföreslagit att något som liknar bygglovsplikt ska\r\ninföras.'' Det står också i artikeln: ''Det här innebär\r\nbara ökad byråkrati på ett område som hittills varit\r\nbefriat från detta. Det är särskilt anmärkningsvärt\r\nmed tanke på att utredningens direktiv var att\r\navreglera och förenkla bygglovsbestämmelserna.''</pre><pre>En man som suttit med i utredningen, Fredrik\r\nBonde, säger enligt artikeln att det inte är någon\r\nväsentlig skillnad mellan bygglov och det nya\r\nbegreppet ''bygganmälan'' som kommer i stället.\r\nHan säger: ''Det innebär att lantbrukaren dras in i\r\nen byråkratisk process där kommunens\r\nbyggnadsnämnd kopplas in och där samråds- och\r\nkontrollmöten ska hållas. Dessutom krävs ett\r\nslutgodkännande av varje byggprojekt innan\r\nbyggnaden får tas i bruk.''</pre><pre>Det människor upplevt när de läst denna artikel är\r\natt man skall krångla till det och göra det svårare\r\nför väldigt många som bor på landsbygden. Vi vill\r\nju ha en levande landsbygd, och det är viktigt att vi\r\ninte förändrar och försämrar möjligheterna för\r\nmänniskor att bo och bygga.</pre><pre>Anf. 127  Statsrådet GÖREL THURDIN\r\n(c):</pre><pre>Herr talman! Regeringen arbetar på många olika\r\nsätt för att förenkla och förbättra möjligheterna att\r\nbo på landsbygden. Vi läser alla i tidningar, lyssnar\r\npå radio, osv. Ibland finns det en fördel i att gå till\r\nkällan, dvs. utredningsmaterialet, och se vad som\r\nuttryckligen står där.</pre><pre>Utredningen har de facto inte i uppgift att krångla\r\ntill saker och ting och öka byråkratin.\r\nUtredningsförslaget innebär att jord- och\r\nskogsbrukets ekonomibyggnader fortfarande\r\nundantas från kravet på bygglov. Den föreslagna\r\nanmälningsplikten är inte ett bygglov. Det är en\r\nfeldefinition. Det är fråga om byggnader utanför\r\ndetaljplanelagt område.</pre><pre>Jordbrukaren skall inte kunna hindras från att\r\nbygga där han vill. Däremot har\r\nekonomibyggnader inte undantagits från kravet på\r\nanmälan. Det kommer naturligtvis att framgå av\r\nremissvaren hur man ser på detta. Skulle det\r\nframgå att en anmälningsplikt skulle krångla till\r\ndet, öka byråkratiseringen och att den inte har\r\nnågot värde alls, kommer inte ett förslag om\r\nanmälningsplikt att läggas fram i propositionen.</pre><pre>Jag skall uttrycka mig tydligt: Jag tar avstånd från\r\nbyråkratisering inte bara av lantbrukets byggande\r\nutan också av annat byggande.</pre><pre>Anf. 128  BIRGITTA CARLSSON (c):</pre><pre>Herr talman! Statsrådets intygande att man inte\r\nkommer att medverka till att vi får ökad byråkrati\r\npå det här viktiga området känns betryggande. Hos\r\nflera människor mötte jag oron dels för ökad\r\nbyråkrati, dels för de ökade kostnader det kan\r\nmedföra att det t.ex. krävs anmälningsplikt.\r\nJordbrukets ekonomiska situation är ganska\r\nansträngd. Många blir då oroliga när det kommer\r\npåståenden i tidningen. Man kan inte tro allt. Det\r\nkändes dock viktigt för mig att ställa den här frågan\r\noch få det klargörande som jag har fått genom\r\nsvaret.</pre><pre>Anf. 129  Statsrådet GÖREL THURDIN\r\n(c):</pre><pre>Herr talman! Birgitta Carlsson nämnde att\r\nkostnaderna kan öka. Det är klart att det i så fall\r\nblir en ökad pålaga. Det är sådana avvägningar vi\r\nskall göra när vi går igenom remissmaterialet.</pre><pre>Det har inte funnits någon inriktning i direktiven\r\nom att man över huvud taget skulle öka\r\nkostnaderna för dem som vill bygga i Sverige.\r\nFrågan gällde att man skulle förenkla och göra det\r\nmera förståeligt för medborgarna. Föresatsen är att\r\npropositionen skall innebära förenkling och\r\navbyråkratisering.</pre><pre>Anf. 130  BIRGITTA CARLSSON (c):</pre><pre>Herr talman! Då är det bara att vänta och se vad\r\npropositionen kommer att innehålla. Vi hoppas och\r\ntror att den kommer att innebära minskad\r\nbyråkrati.</pre><pre>Överläggningen var härmed avslutad.</pre><pre>22 §  Svar på fråga 1993/94:197 om riksväg\r\n31/33</pre><pre>Anf. 131  Kommunikationsminister MATS\r\nODELL (kds):</pre><pre>Herr talman! Agne Hansson har frågat mig vilka\r\nåtgärder jag är beredd att vidta för att stamvägnätet\r\nockså skall omfatta riksväg 31/33 sträckan\r\nJönköping--Eksjö--Vimmerby--Västervik i linje\r\nmed riksdagens beslut.</pre><pre>Bakgrunden till frågan är att Vägverket i sin\r\nremissutgåva av den nationella väghållningsplanen\r\nbl.a. har föreslagit att vägen Jönköping--\r\nOskarshamn skall ersätta vägen Jönköping--\r\nVästervik som stamväg. Vägverket har även\r\nföreslagit att vägen Ronneby--Borås skall ersätta\r\nvägen Halmstad--Oskarshamn som stamväg.</pre><pre>Enligt vad jag har erfarit är Vägverkets motiv för\r\natt frångå det beslut som riksdagen har fattat att de\r\nnu föreslagna vägarnas roll som stamvägar\r\nförstärks eftersom de knyter samman viktig sjöfart\r\nmed inlandet. Dessutom kan stamvägen Ronneby--\r\nBorås ses som en naturlig del av det\r\nTranseuropeiska vägnätet.</pre><pre>Redan vid tidpunkten för regeringens proposition\r\növervägde Vägverket en sydligare dragning av\r\nstamvägarna i sydöstra Sverige. Erforderligt\r\nutredningsmaterial för ett definitivt\r\nställningstagande förelåg emellertid inte.\r\nRegeringen anförde därför i\r\ninfrastrukturpropositionen att ''Stamvägarna RV25\r\noch RV31/33 genom sydöstra Sverige kan ges en\r\nsydligare dragning om detta innebär att vägarnas\r\nroll som stamväg förstärks''.</pre><pre>Den nationella väghållningsplanen remitteras för\r\nnärvarande. Den slutliga väghållningsplanen skall\r\nredovisas för regeringen senast den 31 januari 1994.\r\nRegeringen skall därefter godkänna planen.\r\nRegeringen har även för avsikt att i en skrivelse till\r\nriksdagen särskilt redovisa innehållet i bl.a. den\r\nnationella väghållningsplanen. Om det är så att\r\nverkens planer avviker från den inriktning som\r\nriksdagen har beslutat, och regeringen finner att\r\ndet föreligger skäl till en omprövning av riksdagens\r\nställningstagande, kommer regeringen att\r\nunderställa riksdagen frågan.</pre><pre>Anf. 132  AGNE HANSSON (c):</pre><pre>Herr talman! Jag ber att få tacka\r\nkommunikationsministern för svaret. Jag noterade\r\ni och för sig att riksdagen kommer att få sista ordet\r\ni den händelse man genomför en förändring.</pre><pre>Riksväg 31/33 skall ingå i stamvägnätet. Det har\r\nriksdagen redan fattat beslut om. Det är logiskt och\r\nnaturligt ur både trafiksäkerhetssynpunkt och\r\nregionalpolitisk synpunkt och för att främja den\r\nekonomiska tillväxten. Det är de främsta motiven\r\nsom riksdagen redan har angett.</pre><pre>Nu finns det naturligtvis en stor oro i bygden inför\r\nde signaler som har kommit ifrån Vägverket om en\r\nsydligare sträckning. Jag tror att\r\nkommunikationsministern på den här punkten\r\nandas en viss sådan acceptans och tveksamhet. Jag\r\nhar ställt frågan för att få ett lugnande svar. Därför\r\nundrar jag om kommunikationsministern verkligen\r\ndelar Vägverkets uppfattning att stamvägnätet\r\nstärks genom den här förändringen.</pre><pre>Jag vill också fråga på vilket sätt de tre uppsatta\r\nmålen skulle förstärkas och samordnas om man tog\r\nbort sträckan Eksjö--Västervik, som går igenom\r\ndet område som regeringen helt följdriktigt har\r\nförklarat utgör ett tillräckligt stödområde. Är det\r\ninte mycket viktigt att man ser till att samordna\r\nåtgärderna inom regeringen så att man får en\r\nsamlad positiv förstärkt effekt? Jag vill fråga\r\nkommunikationsministern om han delar min\r\nuppfattning i det fallet.</pre><pre>Anf. 133  Kommunikationsminister MATS\r\nODELL (kds):</pre><pre>Herr talman! Agne Hansson tycker att mitt svar\r\nandas acceptans och tveksamhet. Jag kan inte alls\r\nhålla med om det. I mitt svar har jag försökt\r\nredovisa de argument för den här förändringen som\r\nVägverket har redovisat i sitt remissmaterial. Det\r\nhär materialet befinner sig ute på remiss. Det\r\nmedför att jag i dag inte tänker gå in i detalj på\r\neventuella överväganden från regeringens eller min\r\negen sida.</pre><pre>Jag tycker att det hör till att processen nu får ha sin\r\ngång, att alla berörda parter får yttra sig och att i\r\nförsta hand Vägverket skall få det underlag som\r\nsedan skall komma in till regeringen. Därefter tror\r\njag att både Agne Hansson och jag kommer att ha\r\nen bättre utgångspunkt för att ta ställning. Jag tror\r\natt processen tjänar på att vi låter remissomgången\r\nfullföljas så att vi får in alla relevanta synpunkter.</pre><pre>Anf. 134  AGNE HANSSON (c):</pre><pre>Herr talman! Jag kan ha förståelse för det. Om\r\nkommunikationsministern tänker lyssna på alla\r\nsynpunkter innan han tar slutlig ställning är det\r\nviktigt att man inte bara tar med sjöfartsintressena\r\ni beräkningen. Vi har en lika stor dimension på\r\nsjöfarten från Västervik. Trafiken mot hamnen i\r\nOskarshamn kommer från sydost.\r\nKommunikationerna skall i det här fallet gå i öst--\r\nvästlig-riktning. Det är mycket viktigt. Man måste\r\näven ta hänsyn till befolkningsunderlaget.</pre><pre>Är kommunikationsministern beredd att väga in de\r\nhär aspekterna liksom de regionalpolitiska aspekter\r\njag har nämnt här? Det gäller t.ex. de\r\nturistpolitiska aspekterna. Det finns en stor\r\nturistsektor i Vimmerby och Västervik. Till skillnad\r\nfrån situationen i Västervik går det en järnväg\r\nmellan Nässjö och Oskarshamn. Är\r\nkommunikationsministern beredd att väga in dessa\r\nfaktorer?</pre><pre>Anf. 135  Kommunikationsminister MATS\r\nODELL (kds):</pre><pre>Herr talman! Som svar på den sista frågan vill jag\r\nsäga att i första hand Vägverket kommer att väga\r\nin alla relevanta faktorer. Det kommer vi också att\r\ngöra i regeringen innan vi fastställer planen och\r\neventuellt redovisar vår uppfattning för riksdagen.\r\nDe synpunkter som Agne Hansson för fram är\r\nintressanta. Jag förutsätter att de kommer att finnas\r\nmed i det remissmaterial som flyter in. I så fall\r\nkommer de att vägas mot andra synpunkter. Till\r\nslut måste det göras en helhetsbedömning för att\r\nstamvägnätet skall bli robust och tjäna hela\r\nSveriges intressen.</pre><pre>Anf. 136  AGNE HANSSON (c):</pre><pre>Herr talman! Jag har inte särskilt stort förtroende\r\nför att Vägverket skall kunna väga in alla dessa\r\nfaktorer. På Vägverket har man sett på frågan litet\r\nensidigt ur sjöfartspolitisk synpunkt. Men jag litar\r\nnaturligtvis mera på att kommunikationsministern\r\nskall väga in samtliga faktorer. Det är\r\nutomordentligt viktigt.</pre><pre>Kommunerna har framhållit just denna sträcknings\r\nutomordentligt stora betydelse för utvecklingen,\r\ntillväxten, regionalpolitiken och trafiksäkerheten i\r\ndet här området. Jag utgår ifrån att\r\nkommunikationsministern nu visar den\r\nhandlingskraft som är nödvändig för att man skall\r\nkunna följa upp de beslut som regeringen redan har\r\nfattat för att stärka den här regionen.</pre><pre>Överläggningen var härmed avslutad.</pre><pre>23 §  Svar på fråga 1993/94:198 om\r\nkostnadsberäkningar för Öresundsbron</pre><pre>Anf. 137  Kommunikationsminister MATS\r\nODELL (kds):</pre><pre>Herr talman! Elving Andersson har frågat mig om\r\nregeringen är beredd att nu redovisa aktuella och\r\nfullständiga kostnadskalkyler för den planerade\r\nÖresundsförbindelsen till riksdagen.</pre><pre>I enlighet med vad riksdagen anförde i beslutet år\r\n1991 om en fast förbindelse över Öresund har\r\nregeringen för avsikt att årligen återkomma till\r\nriksdagen med en redovisning av hur projektet\r\nframskrider.</pre><pre>I samband med den skrivelse till riksdagen som\r\nregeringen har för avsikt att presentera i vår om den\r\nlångsiktiga investeringsplaneringen i trafikens\r\ninfrastruktur planerar regeringen att återkomma\r\nmed en redovisning av projektets ekonomi.\r\nRedovisningen kommer att innehålla en fullständig\r\ngenomgång av vid den tidpunkten aktuella\r\nekonomiska kalkyler för den planerade fasta\r\nförbindelsen över Öresund.</pre><pre>Jag erinrar också om att regeringen i en skrivelse\r\ntill riksdagen nyligen informerat om\r\nhandläggningen av regeringens prövning om\r\ntillstånd till en fast förbindelse över Öresund enligt\r\nnaturresurslagen och vattenlagen.</pre><pre>Anf. 138  ELVING ANDERSSON (c):</pre><pre>Herr talman! Jag ber först att få tacka\r\nkommunikationsministern för svaret på min fråga.\r\nDet kunde naturligtvis ha uttryckts ännu mer\r\nkortfattat, eftersom svaret är ett blankt nej.\r\nKommunikationsministern är inte beredd att nu\r\nlämna en sådan redovisning som jag har efterlyst.</pre><pre>I dag går det över Sverige och stora delar av Europa\r\nen våg av intresse för dinosaurier. Sett ur den\r\nsynvinkeln kan man naturligtvis säga att bron över\r\nÖresund ligger i tiden. Men jag tycker att den mer\r\nhör hemma i fantasins Jurassic Park än i\r\nverkligheten.</pre><pre>Det är riktigt, som kommunikationsministern\r\nsäger, att vi har fått en redovisning av den\r\nmiljöprövning som pågår. Men det är lika angeläget\r\natt man på det här stadiet tittar på de ekonomiska\r\nförutsättningarna. Kommunikationsministern har\r\nför sin del i olika sammanhang uttryckt en klar\r\nambition att bygget av Öresundsbron skall starta\r\nredan före årsskiftet. Jag undrar om det inte är\r\nlämpligt att man för riksdagen redovisar de\r\nekonomiska kalkylerna före en sådan byggstart.\r\nMot den bakgrunden vill jag fråga Mats Odell\r\nvarför han, och regeringen, inte är beredd att lägga\r\nfram en sådan redovisning nu.</pre><pre>Det råder en ganska stor osäkerhet om de\r\nekonomiska förutsättningarna. Om man följer vad\r\nsom står i tidningarna blir förvirringen inte mindre.\r\nI DN från den 20 november står det att\r\nbroprojektet, enligt kommunikationsministern,\r\nkommer att gå med 200 miljoner kronor i vinst\r\nredan första året. I Göteborgs-Posten från i lördags\r\nkan man läsa att broprojektet, enligt Lunds\r\nuniveristet, kommer att gå med förlust under\r\nnästan 19 år.</pre><pre>Jag tycker att det skulle vara nyttigt att i god tid före\r\nbyggstarten få ett opartiskt ekonomiskt\r\nklarläggande av alla kalkylerna för detta projekt.</pre><pre>Anf. 139  Kommunikationsminister MATS\r\nODELL (kds):</pre><pre>Herr talman! Först vill jag bara göra en reflexion.\r\nElving Andersson talar nämligen om dinosaurier.\r\nDet är möjligt att vissa av de arkitektoniska\r\nförslagen till utformning av den här bron påminner\r\nom sådana. Jag vet dock inte om Elving Andersson\r\ndärmed menar att broar över huvud taget är\r\notidsenliga. Det skulle vara intressant att höra vilka\r\nbroar som är att likna vid dinosaurier och som är\r\nangelägna och vilka broar som inte är angelägna\r\noch inte liknar dinosaurier.</pre><pre>Nåväl, herr talman, frågan om ekonomin är ganska\r\nväl redovisad också av konsortiet. Det är detta som\r\nvi för närvarande har att hålla oss till. Vi har i olika\r\nsammanhang redovisat också det beredningsarbete\r\nsom nu pågår inom regeringskansliet. Riksdagen\r\nfattade nämligen ett beslut 1991. För närvarande är\r\ndet regeringens uppgift att driva projektet framåt\r\ngenom den miljöprövning som pågår och genom att\r\nkonsortiet arbetar med den fysiska delen av\r\nprojektet.</pre><pre>Kostnaderna kan diskuteras. Det som refererades\r\nfrån Dagens Nyheter den 20 november är dock en\r\nmissuppfattning från journalistens sida av det jag\r\nsade. Jag sade nämligen att det redan från första\r\nåret kommer att utbetalas i storleksordningen 200\r\nmiljoner kronor till de respektive bolagen för att\r\ntäcka kostnaderna för landanläggningarna. Det har\r\naldrig sagts att det totalt sett skulle uppstå en vinst.\r\nUndersökningen från Lunds universitet, som bl.a.\r\när redovisad i Svenska Dagbladet den 27 november,\r\nvisar att det kommer att ta ungefär 29 år innan hela\r\ninvesteringen, inklusive ränta, är återbetald. Det\r\nfinns egentligen ingen motsättning mellan dessa\r\nuttalanden.</pre><pre>Anf. 140  ELVING ANDERSSON (c):</pre><pre>Herr talman! Det är bra att statsrådet tar avstånd\r\nfrån uttalandet så som det är formulerat i Dagens\r\nNyheter. Det är alltså ett felaktigt citat eller en\r\nfelaktig formulering.</pre><pre>Statsrådet ber mig redovisa vilka broar som jag\r\nanser kan liknas vid dinosaurier. Det kan jag väl\r\nförsöka göra. Mycket storskaliga projekt som är\r\nskadliga för miljön, som är otidsenliga och som\r\ndessutom inte har en bärkraftig ekonomi bör\r\nförsvinna -- liksom dinosaurierna en gång gjorde. I\r\ndet här fallet bör de försvinna från\r\nplaneringsbordet.</pre><pre>När riksdagen fattade beslutet 1991 var en av de\r\nviktigaste förutsättningarna, jämte miljökraven, att\r\nprojektet företagsekonomiskt skulle stå på egna\r\nben. Det skulle alltså inte satsas några\r\nskattepengar. Men efter att ha studerat denna fråga\r\nhyser jag en mycket stor farhåga för att det i\r\nslutändan kommer att kosta de danska och svenska\r\nskattebetalarna ganska mycket pengar att fullfölja\r\ndetta projekt.</pre><pre>Anf. 141  Kommunikationsminister MATS\r\nODELL (kds):</pre><pre>Herr talman! Låt mig bara säga att de beräkningar\r\nsom för närvarande finns, med de\r\nmiljöoptimeringar som är gjorda -- man har\r\nminskat bromsningseffekten från runt 2,5 %, vilket\r\nvar det ursprungliga, till ca 0,8 % -- visar på en\r\nkostnad på 12,2 miljarder kronor för kust-till-kust-\r\nförbindelsen. Kostnaderna för de svenska\r\nanslutningarna ligger på ca 2 miljarder.</pre><pre>Med det siffermaterial som nu finns tillgängligt kan\r\nman konstatera att hela kostnaden för förbindelsen\r\nfrån kust till kust och för de svenska\r\nanslutningsanläggningarna är återbetalda på 24 år,\r\nom realräntan är 5 %. Vattendomstolen har fastlagt\r\nmycket hårda krav. I värsta fall kan detta innebära\r\nmerkostnader på upp till 800 miljoner kronor. Med\r\n5 % realränta ökar då avskrivningstiden till ungefär\r\n27 år. Om det däremot är en realränta på 4 % klarar\r\nman även av detta på 22 år.</pre><pre>Anf. 142  ELVING ANDERSSON (c):</pre><pre>Herr talman! Kommunikationsministern hänvisar\r\ntill konsortiets beräkningar. Jag har också studerat\r\ndem. Det vore dock intressant om regeringskansliet\r\nkunde göra egna beräkningar.</pre><pre>Det finns anledning att ifrågasätta vissa delar som\r\ningår i konsortiets kalkyl. Det handlar t.ex. om\r\ntrafikflödet över bron. Jag ser inte att det finns\r\nnågon saklig grund för en skönsmässig uppräkning\r\nav trafikflödet av personbilar med i\r\nstorleksordningen 40 %. Det finns dessutom en\r\nmycket liten marginal för oförutsedda\r\nkostnadsökningar i det här projektet.</pre><pre>När det gäller den här typen av mycket storskaliga\r\ninfrastrukturprojekt är det inte ovanligt att man\r\ndrabbas av kostnadsökningar på 50--100 %. Man\r\nberäknar driftskostnaderna för bron bara till\r\n0,45 % av investeringskostnaden. Normalt brukar\r\nVägverket räkna med 1--2 %. Det finns alltså ett\r\nantal mycket allvarliga frågetecken.</pre><pre>Tycker inte kommunikationsministern att det är\r\nrimligt att vi får ett fullständigt klarläggande på alla\r\ndessa punkter innan det fattas ett eventuellt beslut\r\nom byggstart?</pre><pre>Anf. 143  Kommunikationsminister MATS\r\nODELL (kds):</pre><pre>Herr talman! Inom regeringen, mellan berörda\r\ndepartement under ledning av\r\nFinansdepartementet, pågår ett sådant arbete med\r\nen fullständig genomlysning av detta projekts\r\nekonomi. Jag tror att Elving Andersson kan känna\r\nsig helt lugn på den punkten.</pre><pre>Vi har en sådan ekonomisk situation i det här\r\nlandet att det inte finns någon som helst anledning\r\natt starta något projekt där vi inte har grepp om hur\r\nekonomin utvecklas. Vår erfarenhet av\r\nupphandling av stora och mindre projekt är att\r\nkostnadsutvecklingen nu för första gången på\r\nmycket länge har gjort att projekten blir billigare.\r\nI dagens läge är det inte ovanligt att kostnaderna\r\nför olika typer av infrastrukturprojekt ligger mellan\r\n20 och 30 % under vad som är kalkylerat.</pre><pre>Anf. 144  ELVING ANDERSSON (c):</pre><pre>Herr talman! Jag tackar för beskedet att ett\r\ngenomlysningsarbete när det gäller ekonomin\r\npågår inom regeringskansliet. Kan jag då tolka\r\nkommunikationsministern på det sättet att denna\r\ngenomlysning skall vara färdig och offentligt\r\nredovisad innan man eventuellt fattar beslut om att\r\nstarta byggprojektet?</pre><pre>Anf. 145  Kommunikationsminister MATS\r\nODELL (kds):</pre><pre>Herr talman! En beredningsprocess pågår inom\r\nregeringen. Den kommer att ligga till grund för\r\nregeringens beslut. Vilka delar av regeringens\r\nberedningsmaterial som kommer att redovisas\r\noffentligt kan jag inte svara på i dag. Men vår\r\nprincip har varit att visa maximal öppenhet. Såvitt\r\njag förstår finns inget hemligt i detta. Vi analyserar\r\nde uppgifter som har kommit in från konsortiet men\r\nockså de kalkyler och förslag som har kommit in\r\nfrån andra intressenter. Allt detta vägs in och\r\nanalyseras av arbetsgruppen.</pre><pre>Överläggningen var härmed avslutad.</pre><pre>Ajournering</pre><pre>På förslag av förste vice talmannen beslöt\r\nkammaren kl. 16.51 att ajournera förhandlingarna\r\ntill kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>24 §  Svar på fråga 1993/94:167 om elallergi</pre><pre>Anf. 146  Statsrådet BO KÖNBERG (fp):</pre><pre>Herr talman! Lennart Fridén har frågat mig om\r\nvilka åtgärder jag är beredd att medverka till för att\r\nproblemen kring elallergi uppmärksammas och\r\nbringas närmare en lösning.</pre><pre>Lennart Fridén hänvisar till att forskningsresultat\r\nlär finnas som inte kommit till praktisk nytta, vilket\r\nbl.a. skulle bero på oenighet mellan vårdgivare och\r\nforskare. Den forskning som finns inom detta\r\nområde har inte givit underlag för några säkra\r\nslutsatser. Forskare från Chalmers i Göteborg har i\r\nsamarbete med yrkesdermatologen i Lund\r\npublicerat forskningsresultat enligt vilka man inte\r\nkunde visa på något samband mellan exponering\r\noch effekter, men inte heller utesluta att sådana kan\r\nfinnas.</pre><pre>Arbetsmiljöinstitutet har också genomfört en\r\nstudie, omfattande elva rapporter, som behandlar\r\narbetsmiljö och hälsa. Inte heller enligt denna\r\nstudie har man kunnat påvisa några samband\r\nmellan exponering och effekter. Vad man kommit\r\nfram till är att den elektriska miljön är en av många\r\nfaktorer som kan påverka människors hälsa.</pre><pre>I en studie från USA påvisas samband mellan\r\nexponering och effekter framför allt på pupillerna.\r\nDenna studie ifrågasätts dock starkt av andra\r\nforskare inom området, framför allt därför att de\r\npersoner som testats också hade andra former av\r\növerkänslighet.</pre><pre>Socialstyrelsen, som har ett övergripande ansvar\r\nför miljömedicinska frågor, avser att inom kort\r\ntillsätta en utredning som skall penetrera el- och\r\nmagnetfältsfrågan.</pre><pre>Utredningen skall bl.a. analysera om det finns\r\nvetenskapligt underlag för misstanken om ett\r\nsamband mellan lågfrekventa magnetfält och\r\nförekomsten av maligna sjukdomar eller ett\r\nsamband mellan exponering för elektriska och\r\nmagnetiska fält och andra effekter, t.ex. på\r\nreproduktionsförmågan, på huden eller på\r\nnervsystemet.</pre><pre>Utredningen kommer också att försöka svara på\r\nfrågan om hur elöverkänslighet skall kunna\r\ndiagnostiseras om man finner att några sådana\r\nsamband föreligger. Syftet är att utredningen skall\r\nligga till grund för Socialstyrelsens\r\nmyndighetsutövning enligt hälsoskyddslagen och\r\nhälso- och sjukvårdslagen.</pre><pre>Boverket har tillsammans med\r\nArbetarskyddsstyrelsen påbörjat ett projekt med\r\nbenämningen Negativa hälsoeffekter i samband\r\nmed elektriska och magnetiska fält, HEEM-\r\nprojektet, för att belysa problemområdet.</pre><pre>Inom ramen för Folkhälsoinstitutets allergiprogram\r\nhar det sedan årsskiftet 1992/93 bedrivits ett särskilt\r\narbete för att bygga upp ett nationellt\r\nallergiförebyggande arbete inom allergins olika\r\ndelområden. Antalet allergiker har ökat de senaste\r\ndecennierna. Generellt är orsakerna till ökningen\r\ntämligen okända. Allergiprogrammet inom\r\nFolkhälsoinstitutet har tillsatt en särskild\r\nforskningsgrupp med uppdrag att föreslå hur\r\nallergiforskningen inom olika delområden skall\r\nbyggas upp. Rapporten planeras vara klar före\r\nsommaren 1994.</pre><pre>Det är naturligtvis viktigt att vårdpersonalen tar del\r\nav forskningsresultat på området och försöker\r\nomsätta de nya rönen i praktiskt vårdarbete. Vad\r\ngäller s.k. elallergi råder det stor osäkerhet om\r\nbåde samband, diagnostik och behandling. Jag har\r\ningen anledning att tro annat än att den relevanta\r\nkunskap som kan bidra till att hjälpa de drabbade\r\nförs ut och används i vården.</pre><pre>Anf. 147  LENNART FRIDÉN (m):</pre><pre>Herr talman! Jag ber att få tacka statsrådet för\r\nsvaret på min fråga.</pre><pre>Jag skall inleda min kommentar med att återge ur\r\nett av höstens nummer av AMFO-info --\r\nArbetsmiljöfonden informerar. Där säger\r\nforskaren och docenten Olle Johansson följande:\r\nJag är beredd att äta upp min hatt om det visar sig\r\natt de elöverkänsliga är inbillningssjuka. Rent\r\nstatistiskt är det föga troligt att så många som 2 000\r\norganiserad patienter kan vara vrickade.</pre><pre>Olle Johansson är chef för enheten för\r\nexperimentell dermatologi vid Karolinska\r\ninstitutet.</pre><pre>Jag håller med statsrådet om att man skall säga s.k.\r\nelallergi. Vi vet ju inte om el är en utlösande faktor,\r\nden enda orsaken eller om det fungerar som något\r\nslags katalysator för människors reaktioner.</pre><pre>Elallergi påminner om det som till en början\r\nolyckligtvis kom att kallas oral galvanism. Det hade\r\negentligen inte alls med galvanism att göra, utan är\r\nuppenbarligen någon typ av metallförgiftning\r\nrelaterad till plomber.</pre><pre>Vi vet att de som drabbats av detta till en början\r\nbetraktades som galenpannor. Ingen tog dem på\r\nallvar. Jag har själv träffat flera av dem som\r\ndrabbats. Numera är det allmänt accepterat att det,\r\nvilket de själva misstänkte, finns en relation mellan\r\nbesvär och plomber.</pre><pre>Man måste ta dessa människor på allvar. Läkare\r\nhar under många perioder viftat bort kvinnors\r\nklimakterieproblem genom att kalla dem för\r\nkärringverk och låta det vara bra med det.</pre><pre>I TV-programmet Närbild Sverige redovisades för\r\nnågon månad sedan -- jag tror att det var den 27\r\noktober -- en aktuell diskussion som oroar mig litet\r\ngrand. En överläkare påstod att det har\r\nförekommit oegentligheter vid redovisningen av\r\nhudprov från drabbade personer. En\r\ncheföverläkare påstår motsatsen. De är båda två\r\nrelaterade till Karolinska. Man hänvisar där till att\r\nman avvaktar en utredning. Ett pilotfall behandlas\r\nför närvarande i Försäkringsöverdomstolen.</pre><pre>Anf. 148  Statsrådet BO KÖNBERG (fp):</pre><pre>Herr talman! Det vore mig fullständigt främmande\r\natt karakterisera personer som anser sig lida av\r\nelallergi som inbillningssjuka eller vrickade, för att\r\nanvända några av de ord som Lennart Fridén\r\nanvände. Det finns ingenting i mitt svar som\r\nantyder en sådan inställning.</pre><pre>Jag har så gott jag har kunnat försökt redovisa var\r\nvetenskapen står på detta område i dag. Jag fick\r\nintrycket att Lennart Fridén delar bedömningen att\r\ndet inte finns några klara belägg för dessa samband.</pre><pre>Det är självklart att denna grupp människor skall\r\ntas på allvar, för att åter använda Lennart Fridéns\r\nformulering. Jag redovisar i mitt svar t.ex. det\r\nfaktum att Socialstyrelsen inom en mycket kort\r\nframtid kommer att sätt i gång en utredning för att\r\npenetrera hela frågan. Det är precis det vi bör göra\r\ni ett samhälle där frågan står under diskussion och\r\ndär uppgift står mot uppgift. De hittillsvarande\r\nundersökningarna i vårt land och på andra håll i\r\nvärlden har haft svårt att belägga det samband som\r\nmånga människor känner sig så övertygade om.</pre><pre>Herr talman! Jag fann anledning att i svaret på\r\nLennart Fridéns ursprungliga fråga ändå peka på\r\ndet faktum att jag för min del inte tror att det finns\r\nnågra forskningsresultat tillgängliga som bevisar\r\nnågot intressant på området och som sedan inte\r\nkommer ut.</pre><pre>Anf. 149  LENNART FRIDÉN (m):</pre><pre>Herr talman! Det statsrådet sade sist råder det\r\ndelade meningar om. Representanter för patient-\r\noch intresseföreningar och forskare som jag har\r\nträffat menar att man ofta famlar och har svårt att\r\nfinna gemensamma ståndpunkter på ett nytt\r\nområde som detta -- medan gräset växer dör kon.\r\nDe drabbade upplever sin situation som mycket\r\nsvår, och man måste i alla sådana sammanhang utgå\r\nifrån hur de upplever det.</pre><pre>Det faktum att de drabbade är så många tyder på\r\natt det måste ligga någonting bakom påståendena.\r\nDet pekar också den forskare jag citerade ur\r\nAMFO-info på. Det finns all anledning att man slår\r\nsina kloka huvuden ihop i stället för att för att bara\r\nstångas med varandra.</pre><pre>Det som redovisades i TV-programmet från den 27\r\noktober oroar verkligen. Jag förstår dem som har\r\ndrabbats av elallergi. Det får inte vara så att\r\ninformation inte används därför att forskare står\r\nemot varandra.</pre><pre>Överläggningen var härmed avslutad.</pre><pre>25 §  Svar på fråga 1993/94:200 av Birgitta\r\nHambraeus om lågfrekvent buller</pre><pre>Anf. 150  Statsrådet BO KÖNBERG (fp):</pre><pre>Herr talman! Birgitta Hambraeus har frågat mig\r\nom jag vill säkerställa att tillräckliga resurser ställs\r\ntill förfogande för att undersöka det medicinska\r\nproblemet med lågfrekvent buller så att behovet av\r\natt sänka gränsvärdet uppmärksammas.</pre><pre>Birgitta Hambraeus framhåller att människor\r\nmånga gånger kan vara känsliga för dovt buller från\r\nstörre anläggningar såsom från centrala\r\nventilationsanläggningar eller stora kompressorer.\r\nOm detta lågfrekventa buller också kan inverka\r\nmedicinskt och således ge skador på människor vet\r\nvi för litet om. Vi har som Birgitta Hambraeus\r\npåpekar huvudsakligen beskrivningar av enskilda\r\nfall att hålla oss till.</pre><pre>Problemet med inverkan från lågfrekvent buller\r\ningår emellertid som en del i den forskning om\r\nbuller som pågår. Lågfrekvent buller går många\r\ngånger hand i hand med hörbart störande buller. En\r\nminskning av bullernivån totalt sett betyder ofta att\r\näven det lågfrekventa bullret minskar.</pre><pre>Riksdagen uttalade hösten 1990 ett önskemål om\r\natt en samlad handlingsplan mot buller skyndsamt\r\nskulle föreläggas riksdagen. En sådan\r\nhandlingsplan borde innehålla en bred analys och\r\nett åtgärdsprogram beträffande buller i arbets-,\r\nboende- och fritidsmiljöer. I regeringsförklaringen\r\n1991 angavs bl.a. att buller skulle ägnas ökad\r\nuppmärksamhet. I februari 1992 förordnade\r\nregeringen professor Tor Kihlman att vara särskild\r\nutredare med uppdrag att utarbeta ett förslag till en\r\nsamlad handlingsplan mot buller. Utredningen\r\nlämnade sitt betänkande i somras.</pre><pre>I forskningspropositionen (1992/93:170), som\r\nlämnades till riksdagen i början av detta år, uttalade\r\nregeringen att den ville intensifiera insatserna mot\r\nbuller i samhället och att forskning kring utveckling\r\nav tystare redskap och maskiner är angelägen. Det\r\när bl.a. mot denna bakgrund som vissa\r\nforskar/forskarassistenttjänster inom de\r\nnaturvetenskapliga och tekniska fakulteterna\r\nprioriterades inför budgetåret 1993/94.</pre><pre>Under budgetåren 1987/88--1991/92 har\r\nsammanlagt närmare 106 miljoner kronor av\r\nforskningsmedel, som anslagits över statsbudgeten,\r\nkommit forskningen inom bullerområdet till godo.</pre><pre>Forskningen kring buller kan i stora drag delas upp\r\ni två områden, dels det tekniska området, som\r\nbedriver forskning inom teknisk akustik, dels\r\neffektområdet, där forskningen och\r\nkunskapsutvecklingen avser bullerskador hos\r\nmänniskor.</pre><pre>Inom det tekniska området finns i dag professurer\r\nvid Kungliga tekniska högskolan i Stockholm,\r\nLunds tekniska högskola och vid Chalmers\r\ntekniska högskola. Utöver dessa tjänster finns\r\nockså ett antal adjungerade professurer inom\r\nområdet. Det bedrivs också visst tillämpat\r\nforskningsarbete inom arbetsmiljöområdet vid\r\nHögskolan i Luleå.</pre><pre>Inom effektområdet sker forskning och\r\nkunskapsutveckling främst i Göteborg och\r\nLinköping. Mera grundläggande forskning om\r\nbullerskador sker vid Karolinska institutet. Andra\r\ntyper av forskning, som också ligger inom\r\neffektområdet, bedrivs bl.a. vid Stockholms\r\nuniversitet.</pre><pre>Avnämare för bullerforskningen är framför allt\r\nhörselvården och företagshälsovården men också\r\nmyndigheter med arbetsmiljöansvar, som t.ex.\r\nArbetarskyddsstyrelsen och Yrkesinspektionen.\r\nÄven delar av den svenska industrin är mycket\r\nintresserade av bullerforskningen.</pre><pre>En i dag allmänt vedertagen uppfattning är att\r\nbullernivåer omkring 85 decibel (baserad på s.k. A-\r\nvägd ljudnivå) inte innebär en tillfredsställande\r\narbetsmiljö.</pre><pre>Enligt utredningen (1993:65) Handlingsprogram\r\nmot buller framhålls att expositionsnivåer som inte\r\növerstiger 70--75 decibel bör eftersträvas i\r\nproduktionslokaler.</pre><pre>EG-kommissionen beslutade i december 1992 om\r\nett förslag till direktiv (COM/560/92) om\r\nminimikrav avseende exponering av arbetstagare\r\nför risker från bl.a. buller. I förslaget läggs högst 75\r\ndecibel fast som ett värde där hörselskaderisken\r\nanses som försumbar.</pre><pre>Enligt Arbetarskyddsstyrelsens föreskrifter skall\r\nhörselskydd användas om exponeringen för buller\r\növerstiger 85 decibel. Även vid nivåerna 75--80\r\ndecibel rekommenderar styrelsen hörselskydd.</pre><pre>Den maximala ljudnivån som eftersträvas i\r\nbostäder bl.a. enligt Boverkets nybyggnadsregler\r\när 30 decibel, vilket också gäller för högsta\r\nventilationsbuller i boningsrum. Kontroller av\r\nventilationssystem måste utföras av en sakkunnig\r\nperson som fått godkännande av Boverket eller av\r\nkommunen. Boverket har utfärdat allmänna råd\r\n(1992:3) om funktionskontroll av\r\nventilationssystem.</pre><pre>Socialstyrelsen har uppmärksammat\r\nbullerproblemen och arbetar för närvarande med\r\nframtagandet av Allmänna råd kring buller i\r\narbetsmiljö. Utarbetandet sker i samråd med andra\r\nberörda myndigheter. I arbetet konsulteras också\r\nexterna experter som bedriver forskning inom\r\nbullerområdet.</pre><pre>Anf. 151  BIRGITTA HAMBRAEUS (c):</pre><pre>Herr talman! Jag ber att få tacka statsrådet för ett\r\nutförligt svar på min fråga. Det är mycket bra att vi\r\nhär har fått en sammanställning av allt som\r\nregeringen planerar att göra och redan har gjort för\r\natt komma till rätta med dessa allvarliga problem.</pre><pre>Buller är ju mycket, och jag har nu särskilt\r\nuppmärksammat det lågfrekventa bullret. Det\r\nverkar som om det är annorlunda än mycket annat.\r\nDet är egentligen inte ljudnivån utan vibrationerna\r\nsom kan vara så oerhört störande.</pre><pre>I Läkartidningen nr 6 från 1989 rapporteras om ett\r\nantal fall. Där sägs att det inte verkar vara själva\r\nhörseln som skadas, utan det kan vara andra delar\r\nav kroppen såsom centrala nervsystemet, viscera,\r\nvilket jag faktiskt inte vet vad det är men som är\r\nnämnt i den fackliga tidskriften. Detta buller är,\r\nsåvitt jag förstår, annorlunda än annat buller.</pre><pre>Det är viktigt att människor som nu drabbas och\r\nsom störs oerhört av detta verkligen tas på allvar,\r\noch att både läkare och hälsovårdsmyndigheter\r\nbehandlar dem med aktning och förståelse för det\r\nsvåra lidande som de är utsatta för. Det har visat sig\r\natt bullret orsakar en mental uttröttning som ofta\r\nleder till sjukskrivningar och allvarliga problem.</pre><pre>Detta är ett område som uppenbarligen faller\r\nmellan många olika stolar. Jag vet att\r\nMiljödepartementet har Tor Kihlmans utredning.\r\nDet lågfrekventa bullret är i hög grad en\r\nbyggnadsteknisk fråga, dvs. hur ventilationssystem\r\nmen också system för datorer och kylanläggningar\r\nskall utformas. Samtidigt är det sjukvårdsministern\r\nsom ändå har huvudansvaret, eftersom det är\r\nmänniskan som drabbas.</pre><pre>Vill statsrådet säga något ytterligare om hur man\r\nfrån just hälsosynpunkt skulle kunna angripa\r\nproblemet?</pre><pre>Anf. 152  Statsrådet BO KÖNBERG (fp):</pre><pre>Herr talman! Som Birgitta Hambraeus nämnde har\r\njag valt att göra en relativt utförlig redovisning. Det\r\nkan alltid diskuteras om det är rätt eller inte att göra\r\ndet i de enkla frågedebatterna, men jag tyckte att\r\ndet väl förtjänade sin plats i detta sammanhang.</pre><pre>Det stämmer, som Birgitta Hambraeus nämnde, att\r\ndetta är en fråga som berör många departement och\r\nmyndigheter, vilket kanske också framgår av\r\nsvaret. Det direkta arbetet inom regeringen just nu\r\näger rum i Miljödepartementet som går igenom\r\nremissvaren på Tor Kihlmans utredning.\r\nBeredningen görs med avsikt att kunna återkomma\r\ntill riksdagen i denna fråga. I det sammanhanget\r\nkommer självfallet hälsosynpunkterna att väga\r\ntungt.</pre><pre>Som framgår av mitt svar är dagens vetenskap när\r\ndet gäller det lågfrekventa bullret, trots all\r\nforskning som bedrivs, ganska beränsad. Vi får se\r\nvad som kan göras i samband med beredningen av\r\npropositionen. Men jag kan tala om att vi från\r\nSocialdepartementets sida kommer att vara aktivt\r\ninblandade i beredningen.</pre><pre>Anf. 153  BIRGITTA HAMBRAEUS (c):</pre><pre>Herr talman! Jag tackar för det tillägget.</pre><pre>Jag har en misstanke, att själva forskningen kanske\r\ninte koncentreras så mycket på det lågfrekventa\r\nbullret. Det finns ju mer spektakulärt buller som vi\r\nalla upplever, medan det lågfrekventa bullret kan\r\nvara skadligt på ett helt annat sätt.</pre><pre>Jag blev litet oroad över det som stod i svaret om\r\natt avnämare för bullerforskningen framför allt är\r\nhörselvården och företagshälsovården, men också\r\nmyndigheter med arbetsmiljöansvar.</pre><pre>Såvitt jag förstår borde i högsta grad\r\nbyggnadsteknik och kanske också\r\nfastighetsförvaltning blandas in här. Det kan vara\r\nfråga om ganska enkla åtgärder -- man kan komma\r\ntill rätta med en krökt ventilationstrumma som\r\nåstadkommer buller osv. Det kan vara fråga om\r\nväldigt mycket teknisk forskning. Vill statsrådet\r\nsärskilt uppmärksamma detta i\r\nbyggnadssammanhang?</pre><pre>Anf. 154  Statsrådet BO KÖNBERG (fp):</pre><pre>Herr talman! Jag kan åtminstone utfästa mig att ta\r\nmed mig denna synpunkt från den här\r\nfrågedebatten, Birgitta Hambraeus.</pre><pre>Anf. 155  BIRGITTA HAMBRAEUS (c):</pre><pre>Herr talman! Jag vill också tillägga att just 30\r\ndecibel, som skall gälla som högsta gräns för\r\nventilationsbuller i boningsrum, verkar vara\r\nfruktansvärt högt. När man kommer hem behöver\r\nman vila sig från allt annat buller och stänga sin\r\ndörr. Att då ha detta dova buller dag och natt kan\r\nvara oerhört störande. Frågan är om inte detta\r\ngränsvärde kan sänkas. Det är fruktansvärt att\r\ntänka sig att inte kunna få vila i sitt hem. Man kan\r\nförstå vilket lidande det innebär.</pre><pre>Anf. 156  Statsrådet BO KÖNBERG (fp):</pre><pre>Herr talman! Jag tog inte med mig decibelskalan,\r\nmen om jag minns rätt uppfattar man över huvud\r\ntaget inga ljud under ca 20--22 decibel. 30 decibel\r\nkan möjligen tyckas vara mer än vad det är.</pre><pre>Överläggningen var härmed avslutad.</pre><pre>26 §  Svar på fråga 1993/94:207 om\r\nbarnhjärtkirurgin</pre><pre>Anf. 157  Statsrådet BO KÖNBERG (fp):</pre><pre>Herr talman! Cathrine Pålsson har frågat mig om\r\njag avser att vidta några åtgärder så att\r\nrekommendationerna inom barnhjärtkirurgin följs.</pre><pre>Bakgrunden till frågan är att Socialstyrelsen bl.a. i\r\nAllmänna råd 1992:3 Den svenska\r\nbarnhjärtkirurgins organisation rekommenderat\r\natt barnhjärtkirurgin koncentreras till två\r\nthoraxkirurgiska kliniker för att höja kvaliteten och\r\nförbättra resultaten i vården. Styrelsen uttalade i\r\ndetta sammanhang att ''de bästa förutsättningarna\r\nför en förbättrad barnhjärtkirurgi finns i Lund och\r\ni Göteborg''.</pre><pre>Det råder enighet bland verksamhetsföreträdarna,\r\nrepresentanter för patienterna och Socialstyrelsen\r\nom att det skulle vara av värde för patienter,\r\nverksamhet och forskning om barnhjärtkirurgin\r\nkoncentrerades. Men styrelsens\r\nrekommendationer har inte hörsammats, då det\r\nråder oenighet om var verksamheten skall\r\nförläggas.</pre><pre>I första hand är det en uppgift för respektive\r\nsjukvårdshuvudman att besluta om inriktningen\r\noch omfattningen av hälso- och sjukvården inom\r\nrespektive sjukvårdsområde med hänsyn till lokala\r\nbehov och förutsättningar. När det gäller\r\nhögspecialiserad vård sker överenskommelser\r\nmellan huvudmännen inom ramen för riksavtalet.\r\nUtifrån en respekt för den kommunala\r\nsjälvbestämmanderätten anser jag att det generellt\r\nsett är en fördel om berörda sjukvårdshuvudmän\r\nsjälva kan enas om var viss högspecialiserad vård\r\nskall bedrivas. Jag är också övertygad om att\r\nsådana ömsesidiga överenskommelser på sikt bäst\r\ngagnar berörda patienter och verksamheten i stort.</pre><pre>Hälso- och sjukvårdslagen ger möjlighet för\r\nregeringen att i fråga om landstingens och\r\nkommunernas hälso- och sjukvård meddela\r\nytterligare föreskrifter till skydd för enskilda eller\r\nbeträffande verksamhetens bedrivande i övrigt.\r\nRegeringen får också överlåta åt Socialstyrelsen att\r\nmeddela föreskrifter till skydd för enskilda.</pre><pre>Socialstyrelsen har under det gångna året åter gått\r\nigenom aktuella journaler ur tillsynssynpunkt och\r\näven anlitat utländsk expertis för att bedöma\r\nberörda klinikers kvalitet och säkerhet inom den\r\nbarnhjärtkirurgiska verksamheten. Den slutliga\r\nrapporten bedöms föreligga före årsskiftet.</pre><pre>Jag utgår ifrån att berörda huvudmän tillägnar sig\r\nde resultat som Socialstyrelsen då kommer att\r\nredovisa och att de -- med utgångspunkt från\r\ndessa -- finner en för alla berörda parter\r\ntillfredsställande lösning på frågan om\r\nbarnhjärtkirurgins lokalisering i Sverige.</pre><pre>Anf. 158  CHATRINE PÅLSSON (kds):</pre><pre>Herr talman! Jag vill börja med att tacka statsrådet\r\nför svaret.</pre><pre>I Socialstyrelsens rapport delades öppen och sluten\r\nbarnhjärtkirurgi upp, och här visade jämförelser\r\nsom gjorts under flera år signifikanta skillnader vad\r\ngällde resultat och mortalitet. Göteborg och Lund\r\nkunde visa upp statistiskt signifikant bättre resultat\r\ninom framför allt den öppna och svårare\r\nbarnhjärtkirurgin. Detta var, enligt Socialstyrelsen,\r\nett tungt vägande skäl för den rekommendation\r\nsom gjordes.</pre><pre>Föräldrar till ett svårt sjukt barn blir ju väldigt\r\nberoende av barnets läkare. Man har ganska svårt\r\natt stå på sig och kräva remiss till något annat\r\nsjukhus, om läkaren i fråga låter förstå att han eller\r\nhon inte gillar sådana remisskrav. Det psykologiska\r\nomhändertagandet är också oerhört viktigt för\r\nprognosen för barnet.</pre><pre>Av det skälet vill jag fråga statsrådet: Om det här\r\nresultatet, som tydligen ligger nära i tiden, skulle\r\npeka åt samma håll som tidigare, är statsrådet då\r\nberedd att vidta någon åtgärd?</pre><pre>Anf. 159  Statsrådet BO KÖNBERG (fp):</pre><pre>Herr talman! Låt mig först säga om den tidigare\r\nundersökningen -- som enligt Chatrine Pålssons\r\nbeskrivning redovisade signifikanta skillnader,\r\nkanske framför allt i samband med den öppna\r\nhjärtkirurgin -- att den också har varit föremål för\r\ndebatt. Bl.a. i Läkartidningen har företrädare för\r\nolika verksamheter i landet haft olika uppfattningar\r\nom detta.</pre><pre>Den diskussion som uppstod om den förra\r\nrapporten har varit en orsak till att man har gjort\r\nen förnyad genomgång, med ännu större\r\nvetenskapliga insatser än förut. Det gör att jag för\r\nmin del tror att den rapport som kommer är ännu\r\nbättre underbyggd än den tidigare rapporten.</pre><pre>I normala fall brukar jag avstå från att svara på\r\nhypotetiska frågor, av den typ som Chatrine\r\nPålsson nu ställde, men jag kan säga att vi, om det\r\nskulle bli så att den kommande rapporten pekar på\r\nett liknande resultat som den tidigare, får avvakta\r\nen kort tid för att se om den ger några effekter ute\r\ni landstingen. Eljest får man på nationell nivå,\r\ninklusive på min nivå, ta upp frågan till diskussion\r\nmed de berörda parterna.</pre><pre>Anf. 160  CHATRINE PÅLSSON (kds):</pre><pre>Herr talman! Vi vet också att det finns lokala\r\nintressen överallt i hela vårt land. Det är ibland\r\nväldigt svårt, även för någon av den här\r\nprofessionen, att acceptera att en annan klinik skall\r\nsköta den här formen av verksamhet. Därför menar\r\njag att det ibland kan vara en hjälp om regeringen\r\nger en signal. Det är fullt möjligt att göra det, som\r\nstatsrådet har beskrivit -- även om jag också\r\nnaturligtvis i första hand förordar\r\növerenskommelser mellan respektive kliniker.</pre><pre>Överläggningen var härmed avslutad.</pre><pre>27 §  Svar på fråga 1993/94:209 om dopning</pre><pre>Anf. 161  Statsrådet BO KÖNBERG (fp):</pre><pre>Herr talman! Sten Svensson har frågat mig vilka\r\nåtgärder jag avser att vidta för att komma till rätta\r\nmed dopningsproblemen.</pre><pre>Lagen om förbud mot vissa dopningsmedel (SFS\r\n1991:1969) trädde i kraft den 1 juli 1992. Lagen\r\nomfattar syntetiska anabola steroider, testosteron\r\noch dess derivat, tillväxthormon och kemiska\r\nsubstanser som ökar produktion och frigörelse av\r\ntestosteron och dess derivat eller av\r\ntillväxthormon. De angivna medlen får inte annat\r\nän för medicinskt eller vetenskapligt ändamål föras\r\nin i landet, överlåtas, framställas, förvärvas i\r\növerlåtelsesyfte, bjudas ut till försäljning eller\r\ninnehas.</pre><pre>Några domstolsavgöranden från högre instans finns\r\nännu inte. Det är därför för tidigt att dra slutsatser\r\nom hur allvarligt dopningsbrott kan komma att\r\nbedömas av domstolarna. Regeringen följer\r\nnaturligtvis den frågan.</pre><pre>Genom Folkhälsoinstitutet följer regeringen\r\ndopningsproblemen också i andra avseenden. Bl.a.\r\nhar institutet tagit initiativ till en samarbetsgrupp\r\nför informationsutbyte mellan företrädare för\r\nPolisen, Tullen, skolan, värnpliktiga och\r\nRiksidrottsförbundet. Institutet har också\r\nmedverkat i en informationskampanj på flera\r\nställen i landet och tagit fram och förmedlat skriftlig\r\ninformation om vad dopning är och riskerna med\r\ndetta.</pre><pre>Folkhälsoinstitutet har också medverkat till\r\nbildandet av en telefonjour på Huddinge sjukhus\r\ndit oroliga ungdomar och anhöriga kan vända sig\r\nför rådgivning.</pre><pre>Riksidrottsförbundet ansvarar för\r\ndopningstesterna inom idrotten och arbetar mycket\r\naktivt med frågorna nationellt och internationellt.</pre><pre>På det internationella planet arbetar vi aktivt från\r\nregeringens sida med dopningsproblematiken\r\ngenom samarbetet i anslutning till Europarådets\r\nkonvention mot dopning. Sverige avses leda en\r\nexpertgrupp inom Europarådet med syfte att följa\r\nupp och diskutera de rättsliga och lagtekniska\r\nfrågorna.</pre><pre>Det är således många aktiviteter på gång för att\r\nstävja bruket av anabola steroider och andra\r\ndopningsmedel. Socialutskottet har, som Sten\r\nSvensson påpekar, uttalat att en samlad översyn av\r\nomfattningen och följderna av missbruket av\r\ndopningsmedlen m.m. bör komma till stånd under\r\nparlamentarisk medverkan. Jag avser att\r\nåterkomma till regeringen med förslag till direktiv\r\ntill en sådan utredning under våren.</pre><pre>Anf. 162  STEN SVENSSON (m):</pre><pre>Herr talman! Jag ber att få tacka statsrådet\r\nKönberg för svaret på min fråga.</pre><pre>Det blir alltmer vanligt med kopplingen mellan\r\nmissbruk av dopningsmedel och olika våldsbrott.\r\nVi läser dagligen i tidningarna om att dopning kan\r\nligga bakom olika former av misshandel. Polisen\r\nsäger i ett fall att anabola steroider finns med i\r\nbilden, och att preparaten i kombination med andra\r\ntabletter kan utmynna i plötsliga vredesutbrott.</pre><pre>Vi kan också läsa om att dopningsmedel från öst\r\nkan sprida hivsmitta. Det har nyligen riktats\r\nuppmärksamhet på ett omfattande missbruk av\r\ndopningsmedel bland kroppsbyggare. Det visar sig\r\natt en del av de preparat som cirkulerar kan\r\ninnehålla hivsmitta. ''Ja, det är alldeles uppenbart'',\r\nsäger professor Björn Beermann på\r\nLäkemedelsverket i Uppsala.</pre><pre>Det här är några exempel på allvarliga signaler som\r\nvi uppfattar.</pre><pre>Vi skrev i socialutskottet i maj enhälligt att en\r\nsamlad översyn snarast bör komma till stånd under\r\nparlamentarisk medverkan, och det gör att\r\nstatsrådets svar förefaller litet passivt. Han säger att\r\nett förslag inte skall bli aktuellt förrän till våren. Då\r\nhar det dröjt nästan ett helt år innan en enhällig\r\nbeställning från riksdagen, om att en\r\nparlamentarisk utredning snarast skall komma till\r\nstånd, blir verkställd. Varför dröja så länge?</pre><pre>Anf. 163  Statsrådet BO KÖNBERG (fp):</pre><pre>Herr talman! Jag beklagar om Sten Svensson tycker\r\natt det har dröjt för länge. Beställningen kom i\r\nslutet av våren, och min avsikt är att återkomma till\r\nfrågan efter årsskiftet, dvs. avsevärt tidigare än i\r\nmaj månad nästa år. Jag hoppas att Sten Svensson\r\nrelativt snart skall få se förslaget i fråga.</pre><pre>Anf. 164  STEN SVENSSON (m):</pre><pre>Herr talman! De här två exemplen -- det finns\r\nmånga fler -- pekar på att det är nödvändigt att man\r\när synnerligen aktiv och gör någonting åt\r\nproblemen.</pre><pre>Jag kan påpeka för statsrådet att det danska\r\nFolketinget i torsdags, den 25 november, fattade\r\nbeslut om att kriminalisera användningen av\r\nanabola steroider bland idrottsmän -- som alltså\r\nkan dömas till fängelse. Lagen kommer att träda i\r\nkraft vid årsskiftet. Det finns all anledning för oss\r\natt studera varför man har tagit det steget i\r\nDanmark.</pre><pre>Anf. 165  Statsrådet BO KÖNBERG (fp):</pre><pre>Herr talman! I de andra nordiska länderna förs\r\nprecis samma diskussion som vi för i vårt land -- av\r\nnaturliga skäl. I vårt land har det lett fram till den\r\nlagstiftning som trädde i kraft den 1 juli i fjol. Nu\r\nvet vi att man är på gång på andra håll, och Sten\r\nSvensson har tydligen inhämtat att man redan har\r\nantagit en lag i Danmark. Det finns allt skäl för oss\r\natt studera hur man ser på detta i olika länder.</pre><pre>Dessutom finns det aktuella förslag i Nordiska\r\nrådet, som Sten Svensson känner till minst lika väl\r\nsom jag. Frågan lämpar sig därför väl för ett\r\nnordiskt samarbete, och vi bör ta impulser från\r\nvarandra.</pre><pre>Anf. 166  STEN SVENSSON (m):</pre><pre>Herr talman! Jag tar naturligtvis fasta på dessa\r\nutfästelser. Jag har själv medverkat till\r\nmedlemsförslaget i Nordiska rådet. Vi bör\r\nnaturligtvis ha en likartad, harmoniserad\r\nlagstiftning på det här området. Jag noterar att\r\nstatsrådet nu tänker sätta fart i den här frågan -- jag\r\nhar förstått att det är meningen bakom detta svar.</pre><pre>Överläggningen var härmed avslutad.</pre><pre>28 §  Svar på fråga 1993/94:194 om\r\nmilitärpsykiatrisk vård för svensk FN-personal</pre><pre>Anf. 167  Försvarsminister ANDERS BJÖRCK\r\n(m):</pre><pre>Herr talman! Catarina Rönnung har med\r\nhänvisning till Sveriges FN-insatser i f.d.\r\nJugoslavien frågat om jag avser att verka för att\r\nmilitärpsykiatrisk vård kommer till stånd så att\r\nriksdagens intentioner vad avser omsorg om FN-\r\npersonalen till fullo uppnås.</pre><pre>Catarina Rönnungs fråga kan ge intrycket av att det\r\ninte har vidtagits några åtgärder i Sverige på detta\r\nområde. Jag vill därför redovisa vad som har gjorts\r\noch vad som kommer att göras.</pre><pre>I samband med att regeringen i maj i år stärkte\r\nförsäkringsskyddet för personal som tjänstgör i\r\nutlandsstyrkan diskuterades inom regeringskansliet\r\noch försvarsmakten även behovet av vissa\r\nförbättringar på försvarspsykiatrins område.</pre><pre>Som en följd av bl.a. dessa diskussioner har det\r\netablerats särskilda krisstödsgrupper inom\r\nförsvarsmaktens högkvarter och i våra\r\ngarnisonsorter. I dessa grupper ingår bl.a.\r\npsykiatrer, psykologer och präster. I samband med\r\ndetta har rutiner etablerats för att t.ex. möta och\r\nomhänderta personal som av olika anledningar\r\navbryter sin tjänstgöring i förtid.\r\nKrisstödsgrupperna har även som uppgift att hålla\r\nkontakt med anhöriga till de drabbade personerna.</pre><pre>När det gäller Bosnienbataljonen har officerarna\r\nhaft särskilda genomgångar beträffande psykiska\r\nreaktioner, överlevnadsmekanismer och teknik för\r\nbearbetningssamtal -- s.k. debriefingteknik. Denna\r\nkunskap skall sedan förmedlas till varje soldat. I\r\nBosnienbataljonen ingår även präst,\r\npersonalvårdskonsulent och flera läkare varav\r\nchefläkaren även är psykiater. Tillsammans med\r\nbefäl och övriga soldater skall de bl.a. verka för att\r\npå plats bearbeta svåra upplevelser.</pre><pre>Militär personal som är kvalificerad i krishantering\r\noch som inte tjänstgör i Bosnienbataljonen\r\nkommer dessutom att besöka bataljonen för\r\nuppföljning.</pre><pre>Vid bataljonens hemkomst kommer särskild tid att\r\navsättas för debriefing och personalen kommer att\r\ngenomgå speciella test, s.k. Post Traumatic Stress-\r\ntests. Vidare kommer uppföljning av personalen att\r\nske i minst ett år efter hemkomst genom bl.a.\r\nsärskilda kontaktpersoner.</pre><pre>Avslutningsvis vill jag även nämna att ett\r\nforskningsprojekt nu startar vid psykiatriska\r\nkliniken vid Linköpings universitetssjukhus i syfte\r\natt finna bättre urvalsmetoder vid uttagning till\r\nbl.a. FN-tjänst. Det gäller i synnerhet förmågan att\r\nutstå extrema psykiska påfrestningar. Deltagande i\r\ndetta projekt är bl.a. läkare som nu tjänstgör i\r\nBosnienbataljonen. I detta sammanhang är\r\nnaturligtvis även de norska erfarenheterna av stort\r\nintresse.</pre><pre>Herr talman! Som försvarsminister avser jag att\r\nnoga följa resultaten av de åtgärder som nu\r\ngenomförs för att sedan bedöma om ytterligare\r\nåtgärder behöver vidtas.</pre><pre>Anf. 168  CATARINA RÖNNUNG (s):</pre><pre>Herr talman! Jag ber att få tacka för svaret.</pre><pre>Inom Europas gränser på det forna Jugoslaviens\r\nterritorium utspelas ett inbördeskrig som i fråga om\r\ngrymhet knappast har överträffats i modern tid.\r\nMassaker på civilbefolkningen, organiserade\r\nmassvåldtäkter och dödande av barn är inslag i\r\nkrigets vardag. Somliga talar t.o.m om att vi\r\nbevittnar ett folkmord.</pre><pre>Jag utgår ifrån att Anders Björck som ansvarigt\r\nstatsråd tar sina förpliktelser att hjälpa\r\nhemvändande FN-soldater på mycket stort allvar.\r\nNaturligtvis uppskattar jag det som redan har\r\nåstadkommits. Men varför finns det inga\r\nvetenskapliga undersökningar om FN-soldaternas\r\npsykiska problem? Vi vet att FN-soldater har\r\nbegått självmord under tjänstgöring, men vi vet\r\nalltför litet om hur de skall inlemmas i sina civila liv\r\noch hur de mår psykiskt. Att en vetenskaplig\r\nundersökning görs om urvalskriterierna för\r\nuttagning av trupp är inte till fyllest.</pre><pre>Några dagars observation efter hemskomsten av\r\nhur svenska soldater påverkats under sin\r\ntjänstgöring är otillräckligt. Sedan slussas\r\nsoldaterna vidare, och kamratkontakter förutsätts\r\nläka de psykiska såren. Detta är att ta alldeles för\r\nlätt på saken. Man vet att psykiska problem,\r\nmissbruksproblem och en benägenhet att begå\r\nvåldshandlingar kan uppträda med lång\r\ntidsförskjutning, efter fem, kanske tio år. De f.d\r\nsoldaterna borde därför stå under observation\r\nunder en avsevärt längre tid, alltså mer än under ett\r\når -- ett år är i varje fall en framflyttning av\r\npositionerna.</pre><pre>Jag är glad över att Anders Björck håller dörren\r\nöppen för att ytterligare åtgärder kan behöva\r\nvidtas. Jag vill fråga om uppföljningstiden i\r\nframtiden kan utsträckas till att bli längre än ett år.\r\nJag vill också fråga om statsrådet kommer att\r\ninitiera några vetenskapliga undersökningar om\r\nsoldaternas psykiska problem.</pre><pre>Anf. 169  Försvarsminister ANDERS BJÖRCK\r\n(m):</pre><pre>Herr talman! Jag vill först säga att jag på ort och\r\nställe har kunnat studera förhållandena. Inte minst\r\nhar jag talat med dem som deltar i den här\r\nverksamheten och som har lång erfarenhet. I den\r\nsvenska Bosnienbataljonen finns ett stort antal\r\npersoner som i ledande befattningar eller som\r\nvanliga FN-soldater har tjänstgjort vid andra\r\noperationer i flera fall vid ett stort antal tillfällen.\r\nDessa personer har gemensamt förklarat att den\r\nmodell som vi har valt är den bästa som man kan ha\r\nmed tanke på den situation som råder. Det går inte\r\natt i förväg förutse alla de problem som kan uppstå.\r\nMen det är naturligtvis väldigt viktigt att man noga\r\nföljer upp de erfarenheter som man gör av den här\r\ntypen av operationer och inte tvekar att dra\r\nslutsatser av dessa genom att t.ex. förändra den\r\ninriktning som finns. Det är exakt vad som sker just\r\nnu.</pre><pre>Min bestämda uppfattning är att vi ligger bra till.\r\nEn del av de uppgifter som har förekommit i\r\nmassmedierna om hur saker och ting har hanterats\r\när icke korrekta. Jag kan för kammarens ledamöter\r\npåpeka att det förekom tidningsuppgifter om att en\r\nsvensk FN-soldat som hade blivit skadad icke hade\r\nfått besök av någon militär person. I själva verket\r\nhade överbefälhavaren besökt honom redan när\r\nhan låg på militärsjukhuset i Tuzla. På det här\r\nområdet förekommer en hel del tyckande. Jag är\r\ninte beredd att utan vidare ändra de rutiner som\r\nfinns. Jag kan lova att vi skall följa upp det hela\r\nmycket noga. Jag är inte bunden av den\r\nuppföljningstid som nu har nämnts.</pre><pre>Anf. 170  CATARINA RÖNNUNG (s):</pre><pre>Herr talman! Jag skall inte förfalla till löst tyckande\r\npå området. Naturligtvis kan man inte förutse vilka\r\npsykiska problem som kommer att uppstå, även om\r\nman är väldigt noga med urvalskriterierna.</pre><pre>Vad jag efterlyser är en noggrannare uppföljning än\r\nvad man hittills har gjort, att man under längre tid\r\nän ett år observerar soldaternas psykiska hälsa.</pre><pre>Jag vill referera till en norsk rapport. Flera hundra\r\npersoner fick psykiska problem i sina civila liv efter\r\ntjänstgöring i Libanon. Kraftigt ökad\r\nalkoholförbrukning var ett vanligt symtom. 46\r\npersoner hade begått självmord, och ytterligare 56\r\npersoner hade försökt att ta livet av sig efter FN-\r\ntjänstgöringen. Även om alla självmord som\r\nskedde efteråt i sanningens namn inte kan relateras\r\ntill tjänsten, var ändå siffran alarmerande hög. Det\r\nkan ligga latenta psykiska problem på lut under en\r\nlång tid.</pre><pre>Anf. 171  Försvarsminister ANDERS BJÖRCK\r\n(m):</pre><pre>Herr talman! Det är intressant att Catarina\r\nRönnung tar upp norska erfarenheter och\r\nmodeller. Vi har ju valt en annan lösning i Sverige.\r\nI Norge har man en särskild militär-psykiatrisk\r\nklinik på Akershus fästning i Oslo. I Sverige har vi\r\nvalt att i betydligt större utsträckning repliera på\r\nden ordinarie civila sjukvården beräffande\r\npsykiatrisk kompetens. Det har vi gjort just för att\r\ni så stor utsträckning som möjligt slussa ut de som\r\nskall komma tillbaka till en normal tillvaro med\r\nnormala rutiner.</pre><pre>Det som nu sker i Bosnien -- och i det fallet delar\r\njag självfallet Catarina Rönnungs uppfattning -- är\r\nnaturligtvis i vissa avseenden någonting nytt för\r\nsvenska FN-soldater, så till vida att påfrestningarna\r\nhittills har varit större än vad de har varit vana vid.\r\nVi skall självfallet göra en noggrann uppföljning av\r\ndetta.</pre><pre>Överläggningen var härmed avslutad.</pre><pre>29 §  Svar på fråga 1993/94:40 om Sudan och de\r\nmänskliga rättigheterna</pre><pre>Anf. 172  Statsrådet ALF SVENSSON\r\n(kds):</pre><pre>Herr talman! Margareta Viklund har frågat mig om\r\nregeringen, inom ramen för det internationella\r\nsamarbetet, avser agera för att respekt för\r\nmänskliga rättigheter finns med som en central del\r\nvid försöken att förhandla fram avtal om eldupphör\r\noch fred i inbördeskriget i Sudan.</pre><pre>Jag vill inledningsvis göra en kort\r\nbakgrundsbeskrivning av läget i det sedan mer än\r\ntio år pågående inbördeskriget i Sudan. De\r\noppositionella i söder tog till vapen 1983,\r\nhuvudsakligen i protest mot den dåvarande\r\npresidenten Nimeris allt tydligare\r\nislamiseringssträvanden.</pre><pre>Efter statskuppen i juni 1989, då den nuvarande\r\nstatschefen Omar Hassan Ahmed al-Bashir grep\r\nmakten, har en allt aktivare strävan att islamisera\r\noch arabisera södra Sudan iscensatts. Detta har\r\nbidragit till att förvärra konflikten i söder.</pre><pre>1991 förvärrades situationen ytterligare då en bitter\r\nstrid bröt ut inom SPLA (Sudan Peoples Liberation\r\nArmy), en strid som resulterade i en splittring. I\r\ndag kompliceras därför försoningssträvandena och\r\nsökandet efter fred i Sudan av väpnade och många\r\ngånger blodiga sammanstötningar bland forna\r\nallierade. Detta bidrar givetvis till att öka lidandet\r\nbland civilbefolkningen och försämra läget\r\nbeträffande de mänskliga rättigheterna.</pre><pre>En rad internationella organisationer söker på\r\nolika sätt medverka till att förbättra situationen för\r\ndet stora antal människor som drabbats av\r\ninbördeskriget. FN:s hjälpinsats via både\r\nKhartoum och grannstaterna i söder, Kenya och\r\nUganda, är mycket omfattande, men dess\r\nhuvudsakliga uppgift är att förhindra att svält\r\nutbryter i krigets spår.</pre><pre>Den allvarliga situationen vad gäller de mänskliga\r\nrättigheterna, som påvisats av Amnesty\r\nInternational och Africa Watch m.fl.\r\norganisationer, föranledde FN:s MR-kommission\r\natt i mars i år tillsätta en särskild rapportör för\r\nSudan, herr Gaspar Biro. Biros observationer efter\r\nbesök i Sudan redovisas direkt till FN:s\r\ngeneralförsamling och FN:s kommission för\r\nmänskliga rättigheter. Någon annan oberoende\r\nobservatör för bevakande av mänskliga rättigheter\r\nfinns för närvarande inte inne i Sudan. Det är mot\r\ndenna bakgrund jag vill besvara Margareta\r\nViklunds fråga.</pre><pre>De fredssamtal som förts mellan regimen och\r\nrebellerna under värdskap av Nigeria -- de s.k.\r\nAbuja-samtalen -- har avbrutits. Ett av\r\nhuvudskälen var meningsskiljaktigheterna mellan\r\nSPLA-fraktionerna. Sedan samtalen avbröts har\r\nemellertid nya ansträngningar gjorts. Dessa har\r\nglädjande nog givit upphov till försiktig optimism\r\nbland företrädare för parterna i konflikten. Jag\r\nsyftar främst på IGADD-kommitténs\r\nförsoningsförsök och det s.k. Carterinitiativet.</pre><pre>IGADD-kommittén (Intergovernmental Authority\r\non Drought and Development) är en helafrikansk\r\nsammanslutning under ledning av Kenyas president\r\nDaniel Arap Moi, i vilken dessutom ingår\r\nEtiopiens, Eritreas och Ugandas presidenter.\r\nDenna fyrastatskommitté bildades i syfte att söka\r\nlösa den sudanesiska konflikten utifrån\r\ngrannstaternas regionala kännedom om -- och\r\nförståelse av -- de underliggande problemen i den\r\nsudanesiska konflikten. Samtidigt har USA:s förre\r\npresident, Jimmy Carter, tagit ett initiativ till att\r\nsöka ena de splittrade SPLA-fraktionerna, detta\r\nför att möjliggöra substantiella och meningsfulla\r\nsamtal med regeringen i Khartoum som motpart.</pre><pre>Regeringen har till IGADD-kommittén framfört att\r\nSverige ser positivt på dess ansträngningar.\r\nKombinerade med Carterinitiativet torde\r\nkommitténs regionala expertis ha de bästa\r\nförutsättningarna att, i samarbete med den\r\nsudanesiska regeringen och de olika fraktionerna i\r\nsöder, bidra till en fredlig och varaktig lösning. I en\r\nsådan måste självfallet mänskliga rättigheter ingå\r\nsom en central del. Detta är också något som vi på\r\nolika sätt framför vid våra kontakter med parterna.</pre><pre>Det decennielånga inbördeskriget har medfört\r\nstora förluster i människoliv och orsakat oerhört\r\nmänskligt lidande. Viktigast för närvarande är\r\ndärför att snarast möjligt uppnå en hållbar\r\nvapenvila, så att de miljontals människor som på ett\r\neller annat sätt drabbats av konflikten kan börja\r\nåtergå till ett normalt liv. När en vapenvila uppnås\r\nförbättras också den humanitära situationen\r\nomedelbart.</pre><pre>Sverige fortsätter därför att stödja IGADD-\r\nansträngningarna och Carters initiativ.\r\nFörhoppningsvis kan dessa leda till fred -- detta\r\nförsta, avgörande steg. Därefter börjar sökandet\r\nefter en hållbar och för alla parter acceptabel\r\növerenskommelse, i vilken de mänskliga\r\nrättigheterna självfallet måste spela en huvudroll.</pre><pre>Anf. 173  MARGARETA VIKLUND (kds):</pre><pre>Herr talman! Först vill jag tacka för det mycket\r\nutförliga svaret.</pre><pre>Sudan var en av de få stater som stödde Irak under\r\nKuwaitkriget. Den islamiska regeringen har också\r\nknutit nära band med Iran. I 40 år, med ett tioårigt\r\nfredsuppehåll under 70- och 80-talen, har landet\r\nplågats av ett inbördeskrig. 1983 blossade\r\ninbördeskriget upp i Sudan igen, som statsrådet\r\nockså framförde. Människor i landets södra del\r\ngjorde uppror mot den dåvarande regeringen. Det\r\när den svarta, huvudsakligen kristna, befolkningen\r\nsom slåss för att slippa påtvingas den muslimska\r\narabiskättade Khartoumregimens hårda politik.</pre><pre>Av Sudans befolkning på ca 24 miljoner invånare är\r\ni dag ca 3 miljoner på flykt från kriget i södra\r\nSudan. Kriget i Sudan är ett krig som har bedrivits\r\nav Khartoumregimen med svälten som vapen, vars\r\nbrist på respekt för mänskliga rättigheter är ökänd.\r\nMassflykten beror på att varken regeringssidan\r\neller det sudanesiska folkets befrielsearmé, SPLA,\r\nskonar civilbefolkningen. Gerillan, som kämpar\r\nmot den fanatiskt muslimska regimen i\r\nhuvudstaden Khartoum, har splittrats. Situationen\r\nhar förvärrats. Ett inbördeskrig har brutit ut, vilket\r\nockså ministern pekade på.</pre><pre>Herr talman! Situationen i södra Sudan är mycket\r\nförvirrande. Khartoumregimen spelar än med den\r\nena gruppen, än med den andra. De inbördes\r\nstriderna har varit förödande för befolkningen.\r\nSom vanligt är det civilbefolkningen, barnen och\r\nkvinnorna, som får lida. Svälten härjar svårt. I vissa\r\nområden finns inga barn under 5 år därför att alla\r\nhar dött.</pre><pre>Finns det någon plan eller några planer för Sveriges\r\ndel att gå in och mera direkt påverka så att en\r\nfredsprocess kommer till stånd? Har man t.ex.\r\nagerat i FN? På vad sätt hjälper Sverige? Vilka\r\nplaner finns för hjälp för att inte alla barn skall dö\r\ni Sudan? Hjälper vi t.ex. genom katastrofinsatser?</pre><pre>Anf. 174  Statsrådet ALF SVENSSON\r\n(kds):</pre><pre>Herr talman! Margareta Viklund och jag är\r\nnaturligtvis rörande överens om att det som har\r\nförsiggått under så sällsamt många år i Sudan är det\r\nmest vedervärdiga som man kan tänka sig. Vi är\r\nsäkert också helt överens om att detta är ett krig,\r\nen massaker, en terror som inte alls fått den\r\nuppmärksamhet i medierna som vore berättigat,\r\nom vi skall jämföra med hur andra konflikter och\r\nandra terrorhistorier lyfts fram.</pre><pre>Africa Watch uppskattar antalet döda som en\r\ndirekt eller indirekt följd av kriget till 1,3 miljoner\r\nmänniskor. Precis som Margareta Viklund sade var\r\ndet ett svårt och eländigt krig där mellan 1956 och\r\n1972. Det var, som jag sade i mitt svar, ett försök\r\natt påtvinga de kristna grupperingarna i söder\r\nislam. Men det är alltså inte enbart detta som utgör\r\ngrunden för den oro som nu finns. Dess värre -- och\r\ndet sade också Margareta Viklund -- är grupperna\r\ni söder nu i luven på varandra och träter om både\r\nett och annat.</pre><pre>Jag kan försäkra att det görs insatser, men jag vill\r\nsamtidigt stryka under att insatserna inte är lätta att\r\ngöra, därför att osäkerheten är så stor och\r\nomfattande. Jag nämnde ungraren Biro, som var\r\ndär som FN:s rapportör. Det skall sägas om honom\r\natt hans mission verkligen blev motarbetad på mer\r\nän ett sätt. Han kunde alltså inte uppfylla det\r\nuppdrag han hade.</pre><pre>Anf. 175  MARGARETA VIKLUND (kds):</pre><pre>Herr talman! Jag håller med ministern om att det\r\nhar varit väldigt litet uppmärksamhet kring det som\r\nhänder i Sudan. En av anledningarna till att jag\r\nväckt frågan är att jag önskade att kriget i Sudan\r\nuppmärksammades litet mer av massmedierna och\r\ni andra sammanhang.</pre><pre>Jag tycker att det är bra att Sverige engagerar sig\r\npå inte bara ett sätt utan på olika sätt. Jag hoppas\r\nverkligen att man också mera direkt skall kunna gå\r\nin i hjälparbetet för att få ett slut på kriget, för att\r\nhjälpa och lindra nöden.</pre><pre>Vad man, såvitt jag kan förstå, skulle önska sig där\r\nnere är fler observatörer och fler människor som\r\nkunde leva med folket på dess egen nivå, i dess egen\r\nmiljö, för att kunna föra hem ett budskap om hur\r\nsituationen verkligen är. Är det någonting som man\r\nskulle kunna arbeta för?</pre><pre>Anf. 176  Statsrådet ALF SVENSSON\r\n(kds):</pre><pre>Herr talman! Som jag hann nämna innan min\r\nrepliktid tog slut har MR-kommissionens särskilde\r\nrapportör Gaspar Biro verkligen mött motstånd\r\noch haft svårt att fullfölja sitt uppdrag. Därför har\r\nFN:s tredje utskott nu tagit fram ett\r\nresolutionsutkast. För övrigt återfinns Sverige\r\nbland förslagsställarna. I det resolutionsutkastet\r\nkritiseras Sudan skarpt för det sätt på vilket landet\r\nbetedde sig och det sätt på vilket myndigheterna\r\nbemötte Biro när han gjorde besöket i Sudan. Det\r\när således ganska komplicerat, för att inte säga\r\nomöjligt, att nu tänka sig att FN skulle kunna\r\nskicka över ytterligare observatörer.</pre><pre>Vad vi får sätta en viss förhoppning till är det\r\ninitiativ som jag också nämnde i mitt svar, det\r\ninitiativ från IGADD som innebär att länderna runt\r\nom Sudan försöker komma till rätta med\r\nproblemen och få parterna att komma till tals med\r\nvarandra. Så långt har man dock ännu inte kommit.</pre><pre>Anf. 177  MARGARETA VIKLUND (kds):</pre><pre>Herr talman! Det tycker jag också är ett mycket bra\r\nförslag. Det är ett bra grepp, om man i landet själv\r\nkan reda ut den situation som har uppstått, med\r\nhjälp av grannländerna. Jag tycker att det är\r\npositivt att FN har tagit upp detta i tredje utskottet\r\noch att Sverige är en av förslagsställarna bakom\r\nresolutionen. På så sätt kanske frågan nu kan\r\nobserveras mera och få en större tyngd i\r\nvärldssamfundet och olika länders regeringar och\r\nderas aktiviteter.</pre><pre>Överläggningen var härmed avslutad.</pre><pre>30 §  Svar på fråga 1993/94:42 om åtgärder mot\r\nbarnsexturismen i Thailand</pre><pre>Anf. 178  Statsrådet ALF SVENSSON\r\n(kds):</pre><pre>Herr talman! Margareta Viklund har frågat mig på\r\nvilket sätt jag ämnar vidta fortsatta åtgärder inom\r\nramen för det internationella samarbetet för att\r\nbekämpa den växande barnsexturismen.</pre><pre>Jag vill till Margareta Viklund först säga, att det är\r\nmed tillfredsställelse jag ser tillbaka på det år som\r\ngått sedan Rädda Barnen här i Sverige inledde sin\r\nkampanj mot barnsexturismen i Sydostasien.\r\nArbetet har bedrivits inom ramen för den\r\ninternationella kampanj som den enskilda\r\norganisationen ECPAT -- End Child Prostitution in\r\nAsian Tourism -- med säte i Bangkok har stått för.\r\nDen nära kopplingen mellan Rädda Barnen och\r\nECPAT har nyligen ytterligare intensifierats genom\r\natt Rädda Barnen har invalts i ECPAT:s styrelse.</pre><pre>Jag tror Margareta Viklund och jag är överens om\r\natt det engagemang som ägnats frågan här hemma\r\nredan har framtvingat viktiga resultat bl.a. i form\r\nav det nära samarbete som etablerats med\r\nmyndigheterna i Thailand och Sri Lanka i frågan.\r\nÄnnu återstår dock mycket att göra, vilket föranlett\r\nsåväl Rädda Barnen som ECPAT att förlänga sina\r\nåtaganden på området med ett respektive tre år.</pre><pre>Ett annat betydelsefullt resultat har varit\r\ntillsättandet av en sambandsman från\r\nRikspolisstyrelsen med mandat att exklusivt ägna\r\nsig åt denna fråga på plats i Sydostasien såväl som\r\nhär hemma i Sverige. Sambandsmannen i fråga,\r\nsom jag personligen fick möjlighet att samtala med\r\nunder ett besök i Bangkok den 18--19 november,\r\nuttryckte tillförsikt om möjligheterna framöver att\r\nmer effektivt bryta samröret från nordiska\r\nmedborgares sida i denna vämjeliga handel med\r\nbarn.</pre><pre>Vad beträffar mitt eget engagemang i frågan, vill\r\njag framhålla att jag även fortsättningsvis avser att\r\naktivt driva frågan såväl här hemma som i mina\r\nnordiska kontakter och med representanter för de\r\nberörda syd- och sydostasiatiska regeringarna.</pre><pre>FN:s barnfond Unicef arbetar också aktivt med\r\ninsatser för sexuellt utnyttjade barn. Sverige är här\r\nen aktiv partner, såväl vad gäller det normativa\r\narbetet som genom ett stort ekonomiskt stöd till\r\nfonden.</pre><pre>Avslutningsvis vill jag nämna att regeringen inlett\r\nförberedelser för en konkret biståndsinsats till stöd\r\nför de pågående ansträngningarna. Under besöket\r\ni Bangkok hade jag sålunda möjlighet att träffa\r\nECPAT:s internationelle samordnare Ron\r\nO'Grady, tillika författare till den i Sverige\r\nuppmärksammade boken För nöjes skull. Jag fick\r\ndå bekräftat för mig att finansieringsfrågan i\r\nsamband med den beslutade treåriga förlängningen\r\nav ECPAT:s kampanj utgör ett veritabelt problem\r\noch hotar den fortsatta verksamheten. Mot den\r\nbakgrunden överlämnades en formell begäran om\r\nett svenskt bidrag om ca 2 miljoner kronor för\r\nkalenderåret 1994. Jag meddelade Ron O'Grady\r\natt den svenska regeringen finner det angeläget att\r\nstödja denna typ av verksamhet och att SIDA inför\r\nmitt besök i Bangkok också givit ett positivt\r\nunderhandsbesked om möjligheten av ett bidrag\r\nfrån MR/demokrati-anslaget för ändamålet.</pre><pre>Om vi kan hitta rätt samarbetspartner och kanaler\r\ni övrigt, är det, enligt min mening, mycket\r\nangeläget att vi också fortsättningsvis har hög\r\nberedskap för stöd åt bekämpningen av\r\nbarnsexturism såväl i Thailand som i andra länder.</pre><pre>Anf. 179  MARGARETA VIKLUND (kds):</pre><pre>Herr talman! Jag får tacka även för detta svar, som\r\njag tycker var mycket positivt. Biståndsministerns\r\nbesök i Thailand för cirka ett år sedan väckte stor\r\nuppmärksamhet, framför allt med tanke på att\r\nministerns vilja och avsikt med resan var att belysa\r\noch lyfta fram barnsexturismens oerhört negativa\r\noch människoförnedrande sidor. Det var bra.</pre><pre>Biståndsministern, som nyligen åter har besökt\r\nThailand, har säkert en hel del både deprimerande\r\noch också uppbyggande minnen med sig därifrån --\r\nminnen som kan omsättas i praktisk handling och\r\nresultat. Exempel har redan givits i svaret på min\r\nfråga.</pre><pre>Resan för ungefär ett år sedan och den debatt som\r\nägde rum i riksdagen i november förra året gav ett\r\nmycket gott resultat, som ministern har redogjort\r\nför i sitt svar. Det är mycket bra.</pre><pre>Det är mycket bra att det har avsatts en polis för att\r\nbekämpa den tilltagande barnsexturismen.</pre><pre>Det totala antalet prostituerade barn i Bangkok och\r\nbadorten Pattaya uppskattades 1989 till 1,5\r\nmiljoner. Det var framför allt under 1970- och 1980-\r\ntalen som västerländska pedofiler och andra med\r\nsexuellt intresse av barn började söka sig till\r\nThailand. De upptäckte att alla slags sexuella\r\ntjänster gick att köpa, också från små barn. Men en\r\nrelativt ny kategori barnsexturister är de som nu\r\ntror att risken för att smittas av hiv är mindre om\r\nden prostituerade är ung och därför utnyttjar barn\r\noch ungdomar. Jag tycker hela denna verksamhet\r\när oerhört vidrig. Allt vad man kan göra för att\r\nstoppa den måste göras.</pre><pre>En svensk man avslöjades ju i sin gärning i Thailand\r\nav bl.a. Monica Dahlström-Lannes. Hur följs hans\r\noch andra svenska mäns brott upp? Hur arbetar\r\nman mot den thailändska regeringen? Hur\r\nsamarbetar man mera direkt? Statsrådet har nämnt\r\nen sambandsman från Rikspolisstyrelsen och andra\r\nsådana aktiviteter. Är det bara genom Polisen man\r\nsamarbetar, eller samarbetar man också direkt\r\nmellan regeringarna?</pre><pre>Anf. 180  Statsrådet ALF SVENSSON\r\n(kds):</pre><pre>Herr talman! Man får försöka hitta sådant som är\r\nuppmuntrande och något ty sig till det. Det\r\nuppmuntrande är att den thailändska regeringen\r\nhar börjat reagera, för att inte säga har reagerat\r\nrelativt kraftigt med lagstiftning. Jag nämnde Ron\r\nO'Grady, som är ledare för ECPAT. Han berättade\r\natt man veckan innan vi sammanträffade hade gjort\r\nfem nedslag där man hade haffat eller tagit om hand\r\ni synnerhet utländska turister som utnyttjat barn.\r\nDet ligger en förhoppning i detta. Det skapas en\r\nosäkerhet runt denna vidriga hantering -- jag håller\r\nhelt med Margareta Viklund om att den är vidrig --\r\nsom man får se som något positivt. Vi måste stötta\r\noch haka fast vid detta och på alla sätt försöka\r\nvitalisera arbetet. Det är naturligtvis ett enormt\r\nträsk att ge sig ut i också för de thailändska\r\nmyndigheterna, när man nu låtit det bli så\r\nomfattande. Men, som sagt, man kan märka en viss\r\nvändning. Det tycker jag man får se som mycket\r\npositivt. Kan man hjälpa en enda liten pojke eller\r\nflicka ur denna förbannelse har man gjort en insats\r\nsom är omöjlig att uppskatta.</pre><pre>Jag hoppas att det framkom i mitt svar att det är\r\nangeläget att inte bara fördöma, haffa och sätta dit.\r\nDet är också gränslöst angeläget att se till att det\r\nfinns verksamheter som tar om hand dem man kan\r\nrädda ur träsket och ger dem möjlighet att existera\r\nvidare. Där kan ECPAT och andra enskilda\r\norganisationer spela en stor roll.</pre><pre>Anf. 181  MARGARETA VIKLUND (kds):</pre><pre>Herr talman! Jag tror att vi är överens om det mesta\r\ni den här frågan när det gäller vidrigheter osv. Det\r\nhandlar ju i väldigt stor utsträckning om de\r\nmänskliga rättigheterna, om människovärdet samt\r\nom rätten att få vara det barn som man är och få\r\nleva under mera gynnsamma förhållanden.</pre><pre>Sverige har ju i FN:s konvention för de mänskliga\r\nrättigheterna men också i FN:s generalförsamling\r\naktivt agerat i den här frågan när det gäller att\r\ntillsätta en särskild rapportör med uppgiften att\r\ngranska frågor som gäller handel med barn,\r\nbarnprostitution och barnpornografi.</pre><pre>Kommer Sverige i fortsättningen att agera ännu\r\nkraftigare i de här frågorna och också föra upp dem\r\nännu högre på FN-agendan, så att man kan få ett\r\ngemensamt mellan länderna fattat beslut i det här\r\nsammanhanget?</pre><pre>Anf. 182  Statsrådet ALF SVENSSON\r\n(kds):</pre><pre>Herr talman! Jag tror att knappast någon regering\r\nagerat kraftfullare än vad denna regering har gjort.\r\nDet var kanske -- om vi vågar säga det själva -- när\r\nBangkok Post på sin första sida verkligen tog upp\r\nden här frågan utifrån de utomordentligt skarpa\r\nanklagelser som vi kom med som man började, det\r\nsägs i alla fall från de enskilda organisationerna i\r\nBangkok, fundera mera än som tidigare varit fallet.</pre><pre>I många länder förekommer föreställningen att\r\nman inte skall blanda sig i andra länders ''inre\r\nangelägenheter''. Men jag håller helt med\r\nMargareta Viklund om att vi här har konventionen\r\natt stötta oss på. Naturligtvis kan vi aldrig tala om\r\nMR, de mänskliga fri- och rättigheterna, utan att\r\nbry oss om de här arma pojkarna och flickorna.</pre><pre>Vad vi nu arbetar för och hoppas på är att vi får en\r\ninternationell lagstiftning som innebär att den som\r\nbegår ett brott i Thailand skall, oavsett varifrån han\r\neller hon är, kunna dömas i sitt hemland.</pre><pre>Anf. 183  MARGARETA VIKLUND (kds):</pre><pre>Herr talman! Frågan är kanske felaktigt ställd. Men\r\nvet ministern hur man följer upp ärendet med den\r\nman som man fick tag i för några månader sedan?</pre><pre>Anf. 184  Statsrådet ALF SVENSSON\r\n(kds):</pre><pre>Herr talman! Det enda jag kan säga är det som har\r\nrapporterats i svenska medier, alltså att det tydligen\r\nhar dokumenterats att den thailändske pojken var\r\nminderårig. Det lär nämligen ha presenterats ett\r\ndokument, jag har inte sett det själv, som visar att\r\npojken var minderårig. Mer vill jag inte\r\nkommentera den affären här och nu.</pre><pre>Överläggningen var härmed avslutad.</pre><pre>31 §  Svar på frågorna 1993/94:156 och 190 om\r\nfältsjukhuset i Somalia</pre><pre>Anf. 185  Statsrådet ALF SVENSSON\r\n(kds):</pre><pre>Herr talman! Lars Leijonborg har frågat mig om jag\r\när beredd att medverka till att fältsjukhuset i\r\nSomalia kan drivas även efter årsskiftet.</pre><pre>Kristina Svensson har frågat utrikesministern om\r\nregeringen avser att säga nej till FN:s begäran om\r\nfortsatt stöd till fredsprocessen i Somalia genom det\r\nfältsjukhus som Sverige har bidragit med. Frågan\r\nhar överlämnats till mig.</pre><pre>Jag besvarar de två frågorna i ett sammanhang.</pre><pre>För ett år sedan var läget i Somalia mer än\r\nkatastrofalt. I dag är situationen fortfarande svår,\r\nmen problemen av en annan karaktär. Den akuta\r\nhungersnöden är avhjälpt. Det har kommit regn,\r\noch i stora delar av landet har arbetet med att\r\nbyggga upp allt det som raserats under kriget tagit\r\nfart. Enligt en färsk FN-rapport är situationen i\r\nSomalia nu normaliserad till 98 %. Undantaget är\r\nsödra Mogadishu, där våldsamheterna fortsätter.</pre><pre>Utgångspunkten för vår hjälp till den somaliska\r\nbefolkningen måste i fortsättningen vara att hjälpa\r\ntill med freds- och försoningsprocessen. Vi måste\r\nmedverka vid övergången från katastrof- till\r\nutvecklingshjälp. Det är med detta i minnet vi skall\r\nta ställning till formen av hjälp.</pre><pre>Det råder ingen tvekan om att sjukvården i Somalia\r\nmåste stärkas. Detta bör dock i första hand ske\r\ngenom att bygga upp hälsovården i landet och i så\r\nstor utsträckning som möjligt involvera den\r\nsomaliska befolkningen i arbetet. Ett exempel på\r\nden typ av insatser som jag anser att vi bör stödja\r\när Internationella rödakorsfederationens projekt\r\nför uppbyggnaden av primärhälsovården. För kort\r\ntid sedan inkom Röda korset med en förfrågan om\r\nstöd till detta projekt, och ärendet bereds för\r\nnärvarande på SIDA.</pre><pre>I längden kan man inte, så som har varit fallet på\r\nfältsjukhuset, ha svensk personal för att sköta\r\nsjukhustvätten, laga personalens mat osv. Detta\r\nkrävdes i inledningsskedet, men nu gäller det att\r\nfinna nya former av bistånd som bättre motsvarar\r\nde behov som finns.</pre><pre>Det är här intressant att göra en jämförelse med en\r\nannan framgångsrik svensk insats i Somalia,\r\nnämligen Swedreliefs arbete för UNICEF\r\n(Swedrelief är en civil enhet inom försvaret,\r\norganisatoriskt underställd Försvarets\r\ninternationella centrum, Swedint). Denna har blivit\r\nbetydligt mindre uppmärksammad än\r\nfältsjukhusets men är för det inte mindre viktig.\r\nEnligt Swedreliefs egna beräkningar räddades\r\n50 000 barn till livet som ett resultat av dess arbete\r\ntill en kostnad av 700 kr per person. På\r\nfältsjukhuset har ungefär 8 000 patienter, soldater\r\noch civila, vårdats under det första året till en\r\nkostnad av 14 500 kr per patient! Detta ger en\r\nuppfattning om kostnadsaspekterna av olika typer\r\nav insatser inom hälsosektorn.</pre><pre>När det gäller den konkreta frågan om huruvida\r\nSverige skall lämna kvar sjukhusets materiel i\r\nSomalia vill jag gärna referera till samtal som\r\nstatssekreterare Alf Samuelsson hade i förra\r\nveckan i New York med företrädare för FN,\r\ndäribland Jan Eliasson. Vid dessa samtal framkom\r\ndet att man från FN:s sida långt ifrån är säker på\r\nom det svenska sjukhuset behövs, vare sig det är\r\nfråga om att fortsätta driften som i dag eller att\r\nlämna kvar, alternativt sälja, materielen. Först när\r\nFN har bestämt sig för storleken på den fortsatta\r\noperationen vet man vilken sjukvård som är\r\nnödvändig.</pre><pre>I det uppkomna läget kommer således containrarna\r\nmed sjukhusmateriel att finnas kvar i Somalia fram\r\ntill den 15 december. Av detta följer att vi måste ha\r\nbesked av FN senast detta datum.</pre><pre>Anf. 186  LARS LEIJONBORG (fp):</pre><pre>Herr talman! Jag tackar Alf Svensson för svaret,\r\nsom innehöll en del intressanta synpunkter. Icke\r\ndesto mindre betraktar jag detta som ett olycksfall\r\ni arbetet i den här regeringens utrikespolitik.</pre><pre>På sätt och vis hade det kanske varit riktigare att\r\ngöra som Kristina Svensson, dvs. att ställa frågan\r\ntill utrikesministern. De synpunkter som framförs i\r\nsvaret är kanske rimliga från en biståndsminister.\r\nMen för mig är det uppenbart att det här är\r\nallmänna utrikespolitiska synpunkter, och att det\r\nalltså är ett olycksfall i arbetet.</pre><pre>Det har ju varit en hörnsten i svensk utrikespolitik\r\natt mycket aktivt stödja FN. Det skall mycket till\r\ninnan Sverige säger nej till framställningar från FN.\r\nSådant kan naturligtvis förekomma i speciella fall,\r\nmen vi skall ha mycket starka motiv.</pre><pre>I det här fallet var ju utvecklingen i Somalia mycket\r\ndramatisk under hösten 1993. FN:s\r\ngeneralsekreterare har gjort mycket stora\r\nansträngningar för att förmå världssamfundet att\r\ninte överge Somalia, vilket det har funnits starka\r\ntendenser till.</pre><pre>Precis i det psykologiskt mycket viktiga och\r\nbesvärliga läget meddelar Sverige att vi skall dra oss\r\nur när det gäller den här insatsen, som har blivit\r\nmycket uppskattad av andra truppbidragare i\r\nSomalia.</pre><pre>Jag tycker att man har missat den storpolitiska\r\ndimensionen av den här frågan, och jag har en helt\r\nannan bild av FN:s önskan i denna fråga än vad som\r\nframskymtar i svaret här.</pre><pre>Jag måste fråga biståndsministern hur man skall\r\ntolka det sista stycket i svaret. Är det numera på\r\nnytt en öppen fråga huruvida Sverige kan tänka sig\r\natt stanna kvar med sjukhusmaterielen?</pre><pre>Anf. 187  KRISTINA SVENSSON (s):</pre><pre>Herr talman! Också jag tackar för svaret. Men jag\r\nbeklagar att det inte är utrikesministern som svarar.\r\nFrågan är ju ställd till utrikesministern, och frågan\r\ninlämnades för ganska lång tid sedan.\r\nUrsprungligen var det Pierre Schori som ställde\r\nfrågan, men han är i FN just nu.</pre><pre>Jag tycker att det är ett i många stycken oegentligt\r\nsvar. Jag beklagar att man inte ser det här som en\r\ndel av den fredsprocess som ändå är i gång i\r\nSomalia, där det här sjukhuset skulle kunna vara en\r\ndel av den fredsprocessen och vara kvar med sin\r\npersonal.</pre><pre>Jag tycker att biståndsministern i svaret gör en\r\noegentlig jämförelse när kostnaden för primärvård\r\njämförs med kostnaden för den avancerade vård\r\nsom ofta handlar om kirurgi för att bota människor\r\nmed skottskador, brännskador, svåra frakturer osv.\r\nDet är självklart att sådan vård är dyrare. Man kan\r\ninte sätta dessa två vårdformer mot varandra.\r\nNaturligtvis behövs både-och. De kompletterar\r\nvarandra.</pre><pre>Jag är av uppfattningen att vårt fältsjukhus bör\r\nstanna kvar, dvs. personal plus sjukhus med\r\nutrustning. Varför? Jo, för att man gör en omvittnat\r\nmycket god insats. Det finns många bevis för det.</pre><pre>Detta är framför allt viktigt för FN:s anseende i\r\nSomalia. Det är verkligen inte rätt tidpunkt att dra\r\ntillbaka våra insatser när alla andra är på väg att\r\nlämna Somalia. Då finns det all anledning att detta\r\nfältsjukhus med dess goda anseende och rykte -- det\r\nhandlar faktiskt om FN:s rykte -- skall vara kvar.\r\nJag tycker att man i stället bör visa tålamod. Sverige\r\nhar verkligen humanitära traditioner som går långt\r\ntillbaka i tiden. Jag tycker att vi borde fullfölja\r\ndem.</pre><pre>Anf. 188  Statsrådet ALF SVENSSON\r\n(kds):</pre><pre>Herr talman! Jag hade i och för sig inte väntat mig\r\nnågot annat än detta litet dramatiska sätt att spela\r\nupp detta ärende. ''Olycksfall i arbetet'' och ''svaret\r\när ett oegentligt svar''.</pre><pre>Precis som Kristina Svensson sade ställdes frågorna\r\nför en tid sedan. Då kan det väl vara intressant att\r\nta till sig något av det som framgick av svaret. FN\r\nvet inte riktigt självt om enheten eller utrustningen\r\nbehövs. Nu i dagarna är det en konferens i Addis\r\nAbeba där man skall bestämma sig för hur man\r\nskall agera vidare.</pre><pre>Nu säger ni att ''Sverige drar sig ur''. Ja, det kan\r\nman säga om man bara ser till sjukhuset. Men jag är\r\ntvärsäker på att både Lars Leijonborg och Kristina\r\nSvensson vet att Sverige är en av Somalias största\r\nbidragsgivare. Sverige drar sig inte ur, utan Sverige\r\när i allra högsta grad -- vilket jag också nämnde i\r\nmitt svar -- med även i fortsättningen inom den\r\nhumanitära sektorn och inom den sektor som mera\r\nlångsiktigt måste satsas på för att skapa fred och\r\nförsoning.</pre><pre>Jag vill starkt understryka att Sverige inte drar sig\r\nur Somalia i egenskap av bidragsgivare. Sverige\r\nfinns i allra högsta grad där, har funnits där och\r\nkommer att finnas där. Jag har inte heller menat att\r\nman skall ställa olika vårdformer mot varandra. Jag\r\nhar bara velat belysa att eftersom resurserna är\r\nbegränsade måste man våga sig på att tåla och\r\nuthärda att vissa prioriteringar måste göras.</pre><pre>Anf. 189  LARS LEIJONBORG (fp):</pre><pre>Herr talman! Alf Svensson hänvisar i sitt svar till\r\nmuntliga uppgifter från statssekreterare\r\nSamuelsson. Jag har på regeringens uppdrag varit\r\nFN-delegat i höst. Jag har en helt annan bild av\r\nstyrkan i FN:s önskan att detta fältsjukhus skall\r\nvara kvar. Det finns också skriftligt dokumenterat.\r\nFN har först -- trots att man har varit medveten om\r\nvår tidsgräns -- bett oss vara kvar. När vi har sagt\r\nnej till det har FN djupt beklagat att vi drar oss ur\r\noch har vidare vädjat till oss att åtminstone vara\r\nkvar med materielen. Sveriges regering har svarat\r\nnekande även på den framställningen, vilket\r\nnaturligtvis har tagits emot med stor förvåning i FN-\r\nhögkvarteret i New York.</pre><pre>Vad innebär slutet av statsrådet svar? Finns det\r\nfortfarande en möjlighet att Sverige stannar kvar\r\nmed materielen?</pre><pre>Anf. 190  KRISTINA SVENSSON (s):</pre><pre>Herr talman! Jag har inte varit FN-delegat i år. Men\r\njag har fått andra signaler från våra FN-delegater\r\nän de som statsrådet förmedlar här. Mina kontakter\r\nsäger att det finns en mycket stark önskan från FN:s\r\nsida att Sverige skall stanna kvar.</pre><pre>Det är väl inte så konstigt? Det handlar om en\r\nmedicinsk kompetens som har byggts upp och\r\nutvecklats. Det går att genomföra en avancerad\r\nmedicinsk vård på fältsjukhuset som kommer den\r\ncivila befolkningen till del också. Det är ju det som\r\när viktigt i sammanhanget.</pre><pre>Men, jag tycker att frågan har en annan dimension\r\nockså. Det var anledningen till att frågan ställdes\r\ntill utrikesministern. Det här handlar om svensk\r\nFN-politik. Jag tycker att jag återigen får bekräftat\r\natt denna regering har försvagat den svenska FN-\r\npolitiken. Vi vet alla hur det t.ex. gick med Sveriges\r\nkandidatur till säkerhetsrådet.</pre><pre>Anf. 191  Statsrådet ALF SVENSSON\r\n(kds):</pre><pre>Herr talman! Det hade varit tilltalande om Lars\r\nLeijonborg och Kristina Svensson något hade\r\nunderstrukit att Sverige förvisso finns i Somalia och\r\ngör mycket omfattande humanitära insatser.\r\nSverige satsar nu på en långsiktig restaurering av ett\r\nsamhälle som för närvarande ändå befinner sig i en\r\nbättre situation än när Sverige kom dit med\r\nfältsjukhuset.</pre><pre>Lars Leijonborg och Kristina Svensson är\r\növertygade om att det som regeringen nu i stället\r\nvill satsa på inte har samma prioritet och värde för\r\nsomalierna som detta att fältsjukhuset skall vara\r\nkvar. Eller så menar de att både-och skall göras,\r\ntrots att Sverige är en av Somalias största\r\nbidragsgivare.</pre><pre>Jag har ingen anledning att betvivla de uppgifter --\r\näven om de är muntliga -- som jag har fått från\r\nstatssekreterare Samuelsson. Han hade ett\r\npersonligt samtal med och en personlig kontakt\r\nmed Lars Eliasson.</pre><pre>Anf. 192  LARS LEIJONBORG (fp):</pre><pre>Herr talman! Jag är väl medveten om Sveriges\r\nengagemang i Somalia. Jag sade faktiskt i mitt\r\nförsta inlägg att det svar biståndsministern gav var\r\nbra. Jag delar uppfattningen att det på lång sikt är\r\nangeläget att vrida vår insats mer åt det rent\r\nhumanitära från det militära inslag som\r\nfältsjukhuset naturligtvis representerar.</pre><pre>Men trots allt är utgångspunkten en prioritering\r\nsom FN har gjort. Jag menar att man inte kan vifta\r\nundan den. President Clinton har skrivit brev till\r\növriga truppbidragare, inklusive Sverige, där han\r\nvädjar att Sverige skall vara kvar med sin insats.\r\nSjukhuset har fått en sådan betydelse att jag tror att\r\ndet skadar vårt rykte att dra tillbaka det.</pre><pre>Anf. 193  KRISTINA SVENSSON (s):</pre><pre>Herr talman! Det vore intressant att diskutera vilka\r\nbiståndsinsatser som behövs i ett land som går från\r\nkrig till fred. Det är en stor fråga, och det är en stor\r\ndiskussion. Det är många olika insatser som\r\nbehövs.</pre><pre>Naturligtvis skall vi inte stanna kvar med ett\r\nfältsjukhus i all oändlighet i Somalia. Det är inte\r\ndet detta handlar om. Det hela handlar om att det\r\när fel tidpunkt att just nu lämna Somalia. Jag menar\r\natt vi här sviker somalierna. Sjukhuset behövs\r\nverkligen. Det behövs för att restaurera FN:s\r\nanseende i Somalia. Jag hoppas att regeringen\r\nkommer att enas kring ett beslut att sjukhuset får\r\nstanna kvar med personal och utrustning.</pre><pre>Anf. 194  Statsrådet ALF SVENSSON\r\n(kds):</pre><pre>Herr talman! Man kanske skall erinra om att i slutet\r\nav oktober beslutade regeringen att skänka\r\nytterligare 30 miljoner kronor till humanitära\r\ninsatser, till stöd åt demokratiprocessen. Det var\r\nvia Liv-och-Fred-organisationen. Det skedde efter\r\ndet att FN kommit med en förfrågan. Då ställde\r\nSverige upp. Vi har också engagerat oss för att\r\nåteruppbygga rättsväsendet i Somalia.</pre><pre>''Sviker somalierna'' och ''fel tidpunkt''. Jag sade\r\nföljande till mina medarbetare när Sverige kom till\r\nSomalia med fältsjukhuset. ''Kom ihåg en sak. Den\r\ndag vi skall gå ut -- den kommer förr eller senare --\r\nkommer vi att få en opinion riktad mot oss. Den\r\nopinionen kommer att hävda att det är fel tidpunkt\r\noch att vi inte borde gå därifrån än.''</pre><pre>Nu är det likväl så att 70 % av patienterna på det\r\nsvenska fältsjukhuset är civila somalier. Jag menar\r\natt detta talar för att resurserna bör flyttas till de\r\nordinarie sjukhusen, och det är vad som kommer\r\natt ske.</pre><pre>Anf. 195  KRISTINA SVENSSON (s):</pre><pre>Herr talman! Poängen är ju att den utrustning som\r\nfinns på sjukhuset är avancerad. Varför skall den\r\npackas ned? Varför skall den skickas tillbaka till\r\nSverige? Den borde verkligen få stanna på plats.</pre><pre>Det är vidare inte första gången som regeringen är\r\nute vid fel tidpunkt när det gäller Somalia. Vi\r\nefterlyste från socialdemokratisk sida ett\r\nställningstagande när FN gjorde sin vädjan om att\r\nvi över huvud taget skulle medverka i en\r\nSomaliainsats. Då drog ni detta i långbänk, och ni\r\ngår även nu i mycket i andra nationers ledband,\r\nnationer som nu lämnar Somalia. Vi borde\r\nverkligen kunna visa litet civilkurage och stanna\r\nkvar.</pre><pre>Anf. 196  LARS LEIJONBORG (fp):</pre><pre>Herr talman! Jag skall inte förlänga debatten\r\nytterligare. Jag vill bara som slutkommentar säga\r\natt jag hoppas att regerngen drar de rätta\r\nslutsatserna av detta samtal och av de övriga\r\nopinionsyttringar som har förekommit i\r\nmassmedierna och i andra sammanhang och tar\r\nfasta på den öppning som jag läser in i det sista\r\nstycket, där det förefaller som om regeringen nu,\r\nom FN återkommer med en önskan om att den här\r\nverksamheten skall drivas vidare eller i varje fall\r\nom att materielen skall vara kvar, är öppen för att\r\nompröva sitt ställningstagande. Jag hoppas att\r\nregeringen i det läget gör så.</pre><pre>Anf. 197  Statsrådet ALF SVENSSON\r\n(kds):</pre><pre>Herr talman! Jag har inte förväntat mig att Kristina\r\nSvensson skall tycka något annat än att regeringen\r\när ute vid fel tidpunkt. Det kan vi uthärda.</pre><pre>Jag tycker inte att det ständiga talet om att vi drar\r\noss ut ur detta är riktigt hederligt. Den som gör det\r\npåståendet har därmed påstått att den satsning som\r\nnu kommer att göras på de ordinarie sjukhusen är\r\nfelaktig, dvs. att satsningen på Liv- och\r\nfredsinstitutet skulle vara felaktig.</pre><pre>Det handlar här om prioriteringar. Det finns inte\r\npengar till allt. Sverige är redan Somalias kanske\r\nstörsta bidragsgivare. Man kan önska sig allt, men\r\npengarna räcker inte till allt.</pre><pre>Anf. 198  ANDRE VICE TALMAN:</pre><pre>Jag medger ytterligare ett inlägg från vardera.</pre><pre>Anf. 199  KRISTINA SVENSSON (s):</pre><pre>Herr talman! Det är absolut inte fel att satsa på\r\nprimärvård, och det är bra att biståndsministern har\r\ntagit initiativet till de insatser som har redovisats.\r\nMen vad jag menar är att insatserna måste\r\nkomplettera varandra. Sjukhuset behövs\r\nfortfarande på grund av de skador som människor\r\nhar efter kriget.</pre><pre>Överläggningen var härmed avslutad.</pre><pre>32 §  Svar på fråga 1993/94:196 om stöd till barn\r\nvars föräldrar avlidit i hiv/aids</pre><pre>Anf. 200  Statsrådet ALF SVENSSON\r\n(kds):</pre><pre>Herr talman! Margareta Viklund har frågat mig på\r\nvilket sätt Sverige agerar för att ge stöd till projekt\r\nsom syftar till att hjälpa de på grund av hiv/aids\r\nföräldralösa barnen.</pre><pre>Det är med smärta jag och många andra kan\r\nkonstatera att allt fler barn, inte bara i Afrika utan\r\nrunt om i världen, blir föräldralösa därför att deras\r\nföräldrar dör i hiv/aids eller i sjukdomar som är\r\nrelaterade till hiv/aids. Det är ett allvarligt och\r\nväxande bekymmer för de berörda barnen, deras\r\nomgivning, länderna och givetvis för oss som\r\nbiståndsgivare.</pre><pre>Jag har i riksdagen svarat på många frågor som rör\r\nutsatta barns situation. Låt mig därför koncentrera\r\nmitt svar på konkreta exempel på vad vi från svensk\r\nsida gör för att stödja och hjälpa dessa föräldralösa\r\nbarn.</pre><pre>Det första exemplet är från Uganda och det andra\r\nfrån Tanzania.</pre><pre>I Uganda ger Sverige ett direkt stöd om 5 miljoner\r\nkronor för en tvåårsperiod till ett Unicef-projekt\r\nför föräldralösa barn. Antalet föräldralösa barn\r\nökar markant i Uganda, i stor utsträckning som\r\nföljd av aidsepidemin. FN:s barnfond, Unicef, har\r\nett program som innebär stöd till lokala\r\nfrivilligorganisationer som på olika sätt försöker\r\nförbättra förhållandet för dessa barn. Arbetet\r\nsyftar till att öka medvetenheten om föräldralösa\r\nbarns behov och situation, medverka till ökad\r\nkoordinering mellan frivilligorganisationer på\r\ndistriktsnivå samt att öka regeringens förmåga att\r\nfölja utvecklingen vad gäller de föräldralösa\r\nbarnen.</pre><pre>Hur görs då detta? En viktig faktor är utbildning,\r\ndvs. kurser för distriktsansvariga så att barnen kan\r\nstanna kvar i sin hemmiljö. Sorgen och förlusten av\r\nföräldrarna är stor. Om sedan barnen tvingas lämna\r\nsin invanda miljö, byn där de hör hemma, blir\r\nbördan ännu större. Och vi vet, även om sådant är\r\nofrånkomligt ibland, att barnhem inte är den bästa\r\nlösningen. Därför läggs stor kraft ner på kampanjer\r\nför att öka medvetenheten om föräldralösa barn,\r\nderas behov och situation. Här är arbetet på lokal\r\nnivå och genom enskilda organisationer av\r\navgörande betydelse för att möjliggöra\r\nattitydförändringar.</pre><pre>En viktig del är också att bistå de ugandiska\r\nmyndigheterna med att notera och analysera de\r\nföräldralösa barnens behov.</pre><pre>Det andra exemplet gäller Tanzania och Svenska\r\nKyrkans Missions insatser där för föräldralösa\r\nbarn. Via SIDA har vi hitintills givit ett statligt\r\nbidrag till projektet om 4 miljoner kronor. För\r\nnärvarande bereds ytterligare stöd om 4 miljoner\r\nkronor för 1993--1995. Aidsepidemin är särskilt\r\nsvår i de nordvästra delarna av landet, i\r\nKageraregionen. Här arbetar sedan flera år tillbaka\r\nden lokala kyrkan, Evangelical Lutheran Church in\r\nTanzania, med ett socialt stöd till efterlevande barn\r\noch eventuella mor- och farföräldrar. Projektet\r\ninnebär bl.a. att engagera anhöriga, bybor m.fl. att\r\norganisera olika former av stöd till de drabbade\r\nbarnen och familjerna.</pre><pre>Syftet är att se till att barnen får skolgång,\r\nhälsovård, hjälp med inköp av mat och kläder och\r\nannan social omvårdnad. Därtill är det viktigt att\r\nsörja för att barnens egendom, dvs. deras arv efter\r\nföräldrarna, bostad och andra tillhörigheter stannar\r\ni barnens ägo och inte tas över av andra\r\nbyinnevånare.</pre><pre>Parallellt med insatser av det slag jag nyss nämnt\r\nger Sverige stöd till bashälsovård m.m. som\r\nkommer en större grupp utsatta till godo.\r\nDessutom deltar representanter för Sverige aktivt i\r\ndet globala aidsarbetet genom en rad enskilda\r\norganisationer och FN-organisationer som WHO,\r\nUnicef, UNDP och de internationella bankerna.\r\nDet normativa arbetet är här ett särskilt viktigt\r\ninslag. Det totala svenska stödet till aidsprogram\r\nuppgår under innevarande budgetår till 100\r\nmiljoner kronor.</pre><pre>Anf. 201  MARGARETA VIKLUND (kds):</pre><pre>Herr talman! Jag ber att få tacka för svaret.</pre><pre>Det är svårt att få en uppfattning om\r\naidssituationen. Prognoserna när det gäller antalet\r\naidssjuka i världen år 2000 är mycket diffusa och\r\nvarierande. Prognoserna varierar mellan ca 40\r\nmiljoner och ca 120 miljoner människor. Det finns\r\növer huvud taget ingen tillförlitlig statistik.</pre><pre>Herr talman! Under en konferens om hiv/aids som\r\nhölls under överinseende av WHO i Riga i april i år\r\nredovisades bl.a. att minst 2,5 miljoner människor\r\növer hela världen hittills dött i aids. Ett par\r\nmiljoner barn har därför blivit föräldralösa.</pre><pre>WHO har beräknat att antalet föräldralösa barn i\r\nAfrika kommer att vara ca 9 miljoner år 2000.\r\nAidsepidemins verkningar, som innebär att delar av\r\nden produktiva befolkningen dör, samt rädsla och\r\nokunnighet om hur aids smittar gör att många barn\r\ni de värst drabbade områdena helt eller nästan helt\r\när utan tillsyn redan i dag. Värre kommer\r\nsituationen således att bli. Det handlar om ett\r\nmycket stort antal barn, och det gäller att ha planer\r\noch framförhållning i detta sammanhang, så att\r\nman kan hjälpa de stora skaror av barn som\r\nkommer att drabbas.</pre><pre>Allt fler rapporterar nu om barnens situation i det\r\naidsdrabbade Afrika. Det är bra att man lägger\r\nfram sådana rapporter. Det handlar om barn som\r\nvårdar aidssjuka föräldrar och sedan, som\r\nytterligare börda i sorgen efter de döda, tar hand\r\nom småsyskonen. Och det finns tragiska, men\r\ntyvärr sanna, berättelser om gamla och orkeslösa\r\nsom lämnas med ända upp till 15 barnbarn då söner\r\noch svärdöttrar avlidit i aids. Det är barnen som är\r\nde stora förlorarna i en av de värsta epidemier som\r\ndrabbat framför allt Afrika, där dessutom det\r\ntraditionella skyddsnätet, storfamiljen, börjat\r\nglesna.</pre><pre>Anf. 202  Statsrådet ALF SVENSSON\r\n(kds):</pre><pre>Herr talman! Margareta Viklund och jag är överens\r\nom hur fasansfull denna epidemi är. Man skulle\r\nnaturligtvis inget högre önska än att det fanns ett\r\nbotemedel, som dessutom vore tillgängligt för\r\nbefolkningarna i u-länderna. Vi vet ju att det, som\r\nMargareta Viklund också sade, är i u-länderna i\r\nAfrika som hiv/aids går fram som något av en\r\npräriebrand.</pre><pre>Det har ju varit och är väl allom bekant att det har\r\nvarit svårt att få en hel del regimer, både i Afrika\r\noch i Asien, att tillstå att man har hiv/aids inom sina\r\nnationsgränser. Det finns naturligtvis också\r\nanledning att understryka att en hel del länder inte\r\när så måna om och engagerade för sin fattiga\r\nlandsbygdsbefolkning, inklusive de kvinnor och\r\nbarn som bor där, och därför inte med något\r\npåvisbart aktivt intresse går ut för att informera om\r\nvilka risker man kan utsätta sig för på det ena eller\r\nandra viset.</pre><pre>Vi får heller inte glömma att de här länderna har en\r\nså eländig, fattig och erbarmligt svår situation när\r\ndet gäller att kontrollera blodprodukter och ett som\r\nannat att smittan kan överföras på väldigt många\r\nsätt. Detta innebär inte, herr talman, att vi på något\r\nsätt får slå oss till ro. Det är klart att allt måste\r\ngöras. Det är tänkbart att våra insatser borde vara\r\nstörre, mer omfattande och bredare än de för\r\nnärvarande är.</pre><pre>Anf. 203  MARGARETA VIKLUND (kds):</pre><pre>Herr talman! Det senaste håller jag verkligen med\r\nom. Jag tycker också att insatserna borde vara\r\nstörre och bredare.</pre><pre>Redan för två år sedan när jag var i FN, och även\r\nnär jag var där nyligen under en period, tog jag upp\r\nden här frågan med flera av FN:s hjälporgan. Men\r\nav de som jag tycker ganska svävande svar som jag\r\nfick framgick att man inte var tillräckligt\r\nuppmärksam och åtgärdande när det gäller den här\r\nfrågan, som jag anser står för ett mycket stort och\r\nviktigt problem. Det enda projekt i FN:s regi som\r\nAlf Svensson presenterar är det som pågår i\r\nUganda. Det omfattar 5 miljoner. Det tycker jag\r\ninte är så förskräckligt mycket egentligen med\r\ntanke på allt det som FN skulle kunna göra.</pre><pre>Jag tycker att frågan om de föräldralösa barnen är\r\nen oerhört stor fråga. Jag tycker att den också skall\r\nges större tyngd på FN:s dagordning, så att man\r\nverkligen för upp den och sätter den i fokus, för den\r\när oerhört viktig och angelägen.</pre><pre>Anf. 204  Statsrådet ALF SVENSSON\r\n(kds):</pre><pre>Herr talman! Låt mig bara säga att vi är överens om\r\ndetta. Sedan måste naturligtvis regimerna och\r\nländerna själva ta sitt huvudsakliga ansvar, för man\r\nhar det ansvaret. De kan inte förvänta sig att FN\r\neller att man multilateralt först skall gå in och tala\r\nom att de har fel när de påstår att det inte finns hiv-\r\nsmittade och aidssjuka och att det är mycket oklokt\r\nav dem att försöka dölja detta. Var ärliga i stället!\r\nDet börjar infinna sig ett större mått av ärlighet.\r\nDet skall i anständighetens namn sägas.</pre><pre>Jag kan inte heller låta bli att påvisa, herr talman,\r\natt i morgon, den 1 december 1993, äger Aidsdagen\r\nrum, World Aids Day. Det är\r\nVärldshälsoorganisationen som står för den. Vi får\r\nhoppas och vi får arbeta för att större upplysning\r\noch kraftfullare resurser riktas mot denna\r\nvedervärdiga farsot.</pre><pre>Anf. 205  MARGARETA VIKLUND (kds):</pre><pre>Herr talman! Jag hade inte Aidsdagen i åtanke när\r\njag skrev den här frågan. Det var roligt att den kom\r\nså rätt i tiden.</pre><pre>Som jag sade förut tycker jag att den här frågan är\r\noerhört stor. Den handlar i alla fall om barnen och\r\nderas situation. Skall vi kunna få någon bättre\r\nvärld, någon bättre ordning på världens problem,\r\nmåste vi satsa på barnen, vare sig de bor här hemma\r\neller nere i Afrika. Det handlar om 9 miljoner barn\r\når 2000. Det är en oerhört stor skara.</pre><pre>Jag vet att man i WHO-kretsar är oerhört ängslig\r\nför den här situationen och anser att det måste\r\nplaneras för hur vi tillsammans skall kunna hjälpa\r\nde här barnen. Naturligtvis har de enskilda\r\nländerna ett stort ansvar, men det har också alla vi\r\nandra som känner till situationen.</pre><pre>Överläggningen var härmed avslutad.</pre><pre>33 §  Svar på frågorna 1993/94:204 och 215 om\r\nbistånd till Makedonien</pre><pre>Anf. 206  Statsrådet ALF SVENSSON\r\n(kds):</pre><pre>Herr talman! Lennart Rohdin har frågat mig om\r\nSverige kan ge bistånd till republiken Makedonien\r\nför att medverka till att landet kan fortsätta vara ett\r\nelement av stabilitet på Balkan.</pre><pre>Lennart Rohdin har vidare frågat utrikesministern\r\nvad Sverige gör bilateralt och multilateralt för att\r\nrepubliken Makedonien skall kompenseras för\r\neffekterna av FN-sanktionerna mot Serbien--\r\nMontenegro. Frågan har överlämnats till mig för\r\nbesvarande.</pre><pre>Jag besvarar de två frågorna i ett sammanhang.</pre><pre>Den förra jugoslaviska republiken Makedoniens\r\nekonomiska situation har allvarligt försämrats.\r\nDetta beror delvis på sanktionerna mot Serbien och\r\nMontenegro, men har också andra förklaringar,\r\nsom landets delning. Även dessförinnan var dock\r\nekonomin svag, och republiken utgjorde en av de\r\nfattigaste i f.d. Jugoslavien. För år 1993 beräknar\r\nIMF att BNP per capita kommer att uppgå till ca\r\n800 dollar.</pre><pre>För att komma i åtnjutande av krediter från de\r\ninternationella kreditinstituten krävs att\r\nåtminstone två huvudelement är avklarade -- en\r\nreglering av de gamla ärvda skulderna till\r\nVärldsbanken m.fl. internationella\r\nkreditinstitutioner och ett av Internationella\r\nvalutafonden godkänt ekonomiskt reformprogram.\r\nRegeringen i Skopje har redan undertecknat en\r\növerenskommelse om ett ekonomiskt\r\nreformprogram med Internationella valutafonden.\r\nFrågan om de utestående skulderna återstår.\r\nNederländerna har bildat en internationell\r\nstödgrupp för att kunna reglera de gamla skulderna\r\ntill Världsbanken m.fl. -- ett initiativ som Sverige\r\nvälkomnar. Gruppen sammanträder denna vecka i\r\nParis. Vi kommer självfallet att delta i detta möte.\r\nInom Utrikesdepartementet diskuteras nu hur\r\nSverige skall kunna bidra till stödgruppen.</pre><pre>På svensk sida anser vi det ytterst angeläget att\r\nsanktionerna efterlevs och att de drabbade\r\nländerna får fortsatt möjlighet att följa\r\nSäkerhetsrådets resolutioner om sanktionerna mot\r\nSerbien.</pre><pre>Sverige välkomnar och stödjer Bretton-Wood-\r\ninstitutionernas arbete med att utforma ett\r\nekonomiskt reformprogram för republiken. Om\r\nden makedonska ekonomin kunde stärkas skulle\r\ndetta på ett positivt sätt bidra till stabiliteten på\r\nBalkan.</pre><pre>Jag vill här nämna att det sedan ett par veckor\r\ntillbaka finns ett svenskt honorärskonsulat i Skopje\r\nmed uppgift att främja de bilaterala förbindelserna\r\nbl.a. beträffande handel.</pre><pre>Anf. 207  LENNART ROHDIN (fp):</pre><pre>Herr talman! Jag tackar för svaret på mina frågor.\r\nEgentligen var det bara svar på frågan till\r\nbiståndsministern. Jag utgår emellertid från att\r\nman på Utrikesdepartementet även förstår min\r\nfråga till utrikesministern. Uteblivet svar på den\r\nfrågan får väl tolkas som att regeringen inte har så\r\nmycket att redovisa.</pre><pre>Biståndsministerns svar målar upp samma bild av\r\nförhållandena i Makedonien som jag själv har gjort\r\ni mina frågor. Informationen som biståndsministern\r\nlämnar om skuldsaneringen gentemot\r\nVärldsbanken och reformprogrammet som\r\nutarbetas av IMF var värdefull information, som\r\njag tackar för. Samtidigt som jag själv besökte\r\nSkopje för ett par veckor sedan och talade med\r\nbl.a. utrikesministern och andra ministrar pågick\r\nfortfarande förhandlingarna med IMF, så det går\r\nframåt.</pre><pre>Jag tycker att det är positivt att biståndsministern i\r\nsvaret välkomnar det initiativ som tydligen har\r\ntagits av Nederländerna för att de gamla skulderna\r\ntill Världsbanken skall kunna regleras.</pre><pre>Det är naturligtvis bra att det diskuteras på\r\nUtrikesdepartementet hur Sverige skall kunna\r\nbidra till stödgruppen. Jag tycker nog att vi här\r\nskulle kunna få en klar viljeyttring från\r\nbiståndsministern om att Sverige avser att\r\nmedverka till det här skuldsaneringsprogrammet,\r\nsom naturligtvis är en oerhört viktig förutsättning\r\nför att Makedonien skall kunna komma vidare med\r\nden ekonomiska verksamheten.</pre><pre>Men jag ställer mig som sagt fortfarande frågan vad\r\nSverige gör i övrigt i internationella organ: ESK,\r\ndär vi fram till i dag har innehaft ordförandeposten,\r\nFN, där det finns en sanktionskommitté som är\r\ntillsatt för att se över möjligheterna att kompensera\r\nländer som drabbas av FN-sanktionerna. Om detta\r\nfanns ingenting i det svar som biståndsministern\r\nlämnade på min fråga till utrikesministern.</pre><pre>Anf. 208  Statsrådet ALF SVENSSON\r\n(kds):</pre><pre>Herr talman! Först tycker jag att man i det\r\nsammanhanget bör säga att regeringen i Skopje\r\nunder våren och sommaren ingalunda följde\r\nsanktionerna. Det tror jag är allom bekant, och det\r\ntror jag naturligtvis att även Lennart Rohdin är väl\r\nunderkunnig om.</pre><pre>Landet blev faktiskt för en tid säte för en\r\nomfattande transithandel till Serbien och\r\nMontenegro. I egenskap av ESK-ordförande tog\r\nutrikesministern en rad initiativ till att få regeringen\r\ni Skopje att följa FN:s sanktioner. Det var också\r\nandra länder och organisationer som tog sådana\r\ninitiativ. Det ledde till resultat. I september i år\r\nändrade regeringen i Skopje politik och följer\r\nnumera sanktionerna. Det har bl.a. bidragit till att\r\nsanktionerna börjar bita på allvar i den federala\r\nrepubliken Jugoslavien, alltså i Serbien och\r\nMontenegro.</pre><pre>Det är naturligtvis oerhört angeläget att\r\nMakedonien kan fortsätta att upprätthålla\r\nsanktionerna. Skulle Makedonien börja svikta här\r\nfinns det risk för att andra länder runt om gör\r\nsammaledes.</pre><pre>Låt mig sedan säga att Sverige m.fl. länder försöker\r\nfå till stånd en konferens inom ESK:s\r\nsanktionsgrupp. Dit skulle man inbjuda\r\nrepresentanter för de internationella\r\nfinansieringsinstituten i syfte att just prioritera\r\nprojekt som är avsedda att mildra effekterna på\r\nSerbiens grannländer av sanktionerna. Vi är alltså\r\ninte utrikespolitiskt passiva i det avseendet.</pre><pre>Anf. 209  LENNART ROHDIN (fp):</pre><pre>Herr talman! Vid mina samtal i Skopje för ett par\r\nveckor sedan beskrev ansvariga ministrar själva de\r\nproblem som har förevarit när det gäller att\r\nupprätthålla sanktionerna.</pre><pre>Jag tycker att det är märkligt hur biståndsministern\r\nlägger tonvikten i den här diskussionen. Som jag\r\nredovisat i min fråga har ju Makedonien varit\r\nexemplariskt jämfört med andra delar av det forna\r\nJugoslavien när det gäller både att uppnå sin\r\nsjälvständighet och att skapa garantier och\r\nmöjligheter för de nationella minoriteterna att leva\r\nunder respekt för de rättigheter som de kan kräva.\r\nTrots detta har Makedonien, till skillnad från alla\r\nandra länder, drabbats av att Grekland utövade\r\nutpressning mot EG så att man inte erkände\r\nrepubliken Makedonien. Här traskade Sverige\r\npatrull och efter till dess att det internationella\r\nsamfundet hade ändrat sig.</pre><pre>Detta har drabbat Makedonien mycket hårt. Det\r\nhar isolerat Makedonien från utrikeshandel. Det\r\nhar gjort att de inte har kommit i kontakt med de\r\ninternationella hjälporganen tidigare. Vi har i\r\nsjälva verket medverkat till den försämrade\r\nsituation som Makedonien har råkat ut för.</pre><pre>Anf. 210  Statsrådet ALF SVENSSON\r\n(kds):</pre><pre>Herr talman! Jag är inte säker på att jag vill hålla\r\nmed om den beskrivningen riktigt. Frågan om\r\nkompensation har kört fast i FN. På ESK-mötet i\r\nRom försökte Sverige, som jag nämnde, få till stånd\r\nen konferens inom ESK:s sanktionsgrupp för att\r\nhjälpa till med kompensationen för det som\r\nMakedonien drabbas av på grund av att man ställer\r\nupp på sanktionerna.</pre><pre>Jag skall också svara på den fråga som Lennart\r\nRohdin ställde i sitt första anförande. Det är min\r\navsikt att vara med och stötta på ett positivt sätt när\r\nvi vet litet mer efter det möte som hålls i veckan i\r\nParis.</pre><pre>Anf. 211  LENNART ROHDIN (fp):</pre><pre>Herr talman! Som biståndsministern mycket väl vet\r\nfördröjdes samtalen med IMF och Världsbanken av\r\ndet faktum att Makedonien inte erkändes, vare sig\r\nav andra länder eller av Sverige. Vi följde EG:s\r\nförhalningspolitik i den frågan. Detta har försenat\r\narbetet när det gäller en rekonstruktion av\r\nMakedoniens ekonomi.</pre><pre>ESK, där vi själva har varit ordförande, har i dag\r\nännu inte släppt in Makedonien som fullvärdig\r\nmedlem, trots att det säkerligen ytterligare skulle\r\nha bidragit till att stabilisera situationen på denna\r\ndel av Balkan. Där står ju egentligen Makedonien\r\nsjälvt för det enda stabiliserande elementet i den\r\nkonflikt som råder. Som vi har sett de senaste\r\nveckorna är det ju inte en ofarlig situation som\r\nMakedonien befinner sig i.</pre><pre>När det gäller nationella minoriteter har man, både\r\nhistoriskt och i dag, mycket explosivt stoff som kan\r\nexplodera om den ekonomiska situationen urartar\r\nfullständigt. Då kan det bli väl så jobbigt för\r\nSverige när det gäller våra FN-styrkor och vår\r\nframtida flyktingpolitik gentemot det forna\r\nJugoslavien.</pre><pre>Överläggningen var härmed avslutad.</pre><pre>34 §  Svar på fråga 1993/94:164 om\r\narbetslösheten bland byggnadsarbetare i\r\nVärmland</pre><pre>Anf. 212  Arbetsmarknadsminister BÖRJE\r\nHÖRNLUND (c):</pre><pre>Herr talman! Lisbeth Staaf-Igelström har frågat\r\nmig vilka åtgärder jag ämnar vidta för att minska\r\narbetslösheten bland byggnadsarbetarna i\r\nVärmland. Hon påpekar att byggarbetslösheten i\r\ndag är 25 % och att den beräknas öka under\r\nvintern.</pre><pre>Vad vi upplever nu är till stor del en effekt av\r\ninflationspolitikens och spekulationsbyggandets\r\ntid. Denna sorglösa och ansvarslösa tid har också\r\nlämnat förfärande spår i form av finanskrisen som\r\ntill sin huvuddel har sina rötter i bygg- och\r\nfastighetsbranschen. Många arbetare lockades då\r\növer från exportindustrin till byggbranschen och\r\narbetskåren blev för stor.</pre><pre>Nu befinner vi oss emellertid i en situation där hela\r\nbranschen skakas. Byggarbetslösheten i oktober\r\nlåg på 24,5 % i hela riket och i flera län var siffrorna\r\nhögre än i Värmland. Värst var situationen i\r\nJämtlands län där den översteg 38 %. Prognoserna\r\nframöver tyder, som Lisbeth Staaf-Igelström\r\npåpekar, på ytterligare ökningar av arbetslösheten\r\nunder vintern. En mycket stor del av de arbetslösa\r\när unga människor. Vi riskerar att bristen på\r\nyrkesarbetare kan bli en inflationsdrivande\r\nflaskhals när byggandet om någon tid tar fart igen.</pre><pre>Det är alltså angeläget att vi minskar\r\nbyggarbetskåren i förhållande till rekordåren och\r\nförsöker motivera arbetare att söka sig till andra\r\nbranscher. Men det är också angeläget att åtgärder\r\ngörs för att skydda branschen från en alltför kraftig\r\nåderlåtning.</pre><pre>En viktig insats i denna strävan var det ROT-\r\nprogram som presenterades i våras. I detta program\r\ningick ett stöd till kommunala ROT-insatser. Över\r\n40 miljoner kronor av dessa kom Värmland till del.\r\nDessutom har beslut tagits vid ett flertal tillfällen\r\nunder senare år med inriktning på att stödja\r\nbyggverksamheten. Jag tänker på satsningar på\r\nkulturminnesvård, icke-statliga kulturlokaler,\r\nsamlingslokaler, tidigareläggning av\r\naffärsverksinvesteringar samt ca 3 miljarder kronor\r\ntill statliga bygginvesteringar. Till dessa insatser\r\nkommer återkommande extra insatser på\r\ninvesteringar i infrastruktur som också är av stor\r\nbetydelse för byggbranschen.</pre><pre>Ett beredningsarbete pågår nu inom\r\nregeringskansliet med anledning av en\r\nframställning från AMS styrelse om ROT-insatser.</pre><pre>Anf. 213  LISBETH STAAF-IGELSTRÖM\r\n(s):</pre><pre>Herr talman! Jag tackar arbetsmarknadsministern\r\nför svaret. Jag är inte helt nöjd med det.</pre><pre>Jag känner till att Värmland inte har den högsta\r\narbetslösheten bland byggjobbarna. Jag vill påpeka\r\natt det är svårt för alla som är arbetslösa. Det\r\nhjälper inte Värmlands byggnadsarbetare att det är\r\nhögre arbetslöshet i andra län.</pre><pre>Jag kan också vara överens med\r\narbetsmarknadsministern om att byggsektorn\r\nmåste minskas. Men det måste ske när\r\narbetsmarknaden blir bättre. Det måste ske under\r\nsocialt acceptabla former. Jag anser att vi i dag skall\r\nsysselsätta de lediga byggresurser som vi har. Det\r\ninnebär en samhällsekonomisk fördel.</pre><pre>Byggnads avdelning 29 i Värmland betalar ut över\r\n700 000 kr per dag till sina arbetslösa. Från den 1\r\njanuari i år fram till den 26 november har man\r\nbetalat ut över 171 miljoner kronor.</pre><pre>Vi har nu gjort en kartläggning i Värmland av olika\r\nbyggprojekt. I den här kartläggningen har vi\r\nkommit fram till att det finns ett stort behov, bl.a.\r\nnär det gäller upprustning av kommunala\r\nbyggnader, skolor m.m. Det finns också ett behov\r\nav upprustning av bostäder. Det finns alltså ett\r\nbehov av ett ROT-program.</pre><pre>De 40 miljoner som arbetsmarknadsministern talar\r\nom i sitt svar är redan intecknade för Värmlands\r\ndel.</pre><pre>Vi har också andra projekt på gång, bl.a. en ny\r\nlänsflygplats och ett nytt länsmuseum.</pre><pre>Jag vill fråga arbetsmarknadsministern om han är\r\nberedd att satsa på ett ROT-program. Kan jag tolka\r\nden sista meningen som står i svaret som att AMS\r\nframställan kommer att behandlas positivt? Är\r\narbetsmarknadsministern beredd att positivt\r\nbehandla frågan om pengar till länsflygplats och\r\nmuseum i Värmland?</pre><pre>Anf. 214  Arbetsmarknadsminister BÖRJE\r\nHÖRNLUND (c):</pre><pre>Herr talman! Det pågår även en diskussion om de\r\nhär frågorna i riksdagen i dessa dagar. Den bör\r\nockså avvaktas. Jag kan naturligtvis inte hålla på\r\nmed budgetprövningsarbete i talarstolen.</pre><pre>Jag kommer såvitt jag förstår att informeras om den\r\nvärmländska flygplatsen av landshövdingen m.fl.\r\npå måndag när jag befinner mig i Kristinehamn. Jag\r\nkänner också till museet.</pre><pre>Det börjar nu kännas som om ett större antal\r\nföretag börjar återfå sin investeringslusta. Det är\r\nmycket av det vi behöver. Detta är naturligtvis\r\nockså en fråga som vi får diskutera i budgetarbetet\r\nför 1994/95.</pre><pre>Anf. 215  LISBETH STAAF-IGELSTRÖM\r\n(s):</pre><pre>Herr talman! Jag känner också till att\r\narbetsmarknadsministern kommer att träffa\r\nföreträdare för Värmland för att diskutera de\r\naktuella projekten. Men jag vill återigen betona att\r\njag hoppas att bemötandet då blir positivt. Det är\r\nnämligen mycket viktigt för just länets\r\nbyggarbetskraft att få i gång sådana här projekt.\r\nSom jag tidigare sade kommer arbetslösheten i\r\nvinter att bli över 40 %. Det finns risk att ung och\r\nvälutbildad arbetskraft kommer att lämna\r\nbyggbranschen, vilket senare kommer att innebära\r\nstora flaskhalsproblem, precis som\r\narbetsmarknadsministern påpekat i sitt svar. Jag\r\nhoppas alltså på en positiv behandling av dessa\r\nfrågor.</pre><pre>Överläggningen var härmed avslutad.</pre><pre>35 §  Svar på fråga 1993/94:208 om\r\nstödområdesplacering av Vetlanda kommun</pre><pre>Anf. 216  Arbetsmarknadsminister BÖRJE\r\nHÖRNLUND (c):</pre><pre>Herr talman! Catarina Rönnung har frågat mig om\r\njag är beredd att ompröva beslutet att inte inplacera\r\nVetlanda kommun i tillfälligt stödområde.</pre><pre>Regeringen har under de senaste åren vid några\r\ntillfällen fattat beslut om att inplacera ett antal\r\nkommuner i tillfälligt stödområde. Dessa beslut har\r\nföregåtts av en noggrann genomgång av situationen\r\ni utsatta kommuner och regioner. Sådana analyser\r\ngörs fortlöpande inom regeringskansliet. Jag kan\r\ninte i dag kommentera behovet av att inplacera viss\r\nkommun i tillfälligt stödområde.</pre><pre>Anf. 217  CATARINA RÖNNUNG (s):</pre><pre>Herr talman! Tack för svaret! Det var inte många\r\nveckor sedan som arbetsmarknadsministern och jag\r\nmöttes i en frågeduell angående etableringsstöd till\r\nMarknads-  &amp;  Media Akademien. Att få starthjälp\r\ntill denna skulle vara ett led i att utveckla ett mer\r\ndifferentierat näringsliv i Vetlanda kommun. Jag är\r\nfortfarande hoppfull i detta ärende.</pre><pre>Situationen i Vetlanda kommun har förvärrats\r\nsedan dess genom att två företag ytterligare gått i\r\nkonkurs. Det ena företaget, AB Boro-Hus, hade\r\nvid konkurstillfället 94 personer anställda. Det\r\nföreligger redan i dag en ansökan på departementet\r\nfrån kommunen och länsstyrelsen om att Vetlanda\r\nkommun skall inplaceras i tillfälligt stödområde, i\r\nförsta hand under två år.</pre><pre>Med anledning av det förvärrade läget har\r\nkommunen avgivit en förnyad ansökan, med det\r\nviktiga tillägget att man vill ha ärendet fortast\r\nmöjligt behandlat.</pre><pre>Jag och de övriga kommuninvånarna har därför\r\nredan i dag förväntat oss en förhoppningsfull signal,\r\nen signal som antyder att statsrådet ser lika\r\nallvarligt på situationen som vi gör och att\r\nstatsrådet är beredd att agera och inte bara hänvisa\r\ntill någon allmän praxis för behandling av\r\nstödområdesfrågor över huvud taget.</pre><pre>Trähusbranschen i Sverige hotar att förblöda.\r\nVetlanda som varande centrum för denna bransch\r\nhar drabbats hårt. Kommunen fick förra året känna\r\npå en befolkningsminskning med 232 personer. De\r\nsenaste arbetslöshetssiffrorna är alarmerande.\r\n1 150 personer är öppet arbetslösa, 870 personer\r\nfinns i arbetsmarknadsåtgärder. Arbetslösheten är\r\n12,1 % och ligger långt över genomsnittet.\r\nArbetsmarknadsläget har ytterligare försämrats i\r\nträhusbranschen.</pre><pre>Vid årsskiftet 1991/92 arbetade 1 230 personer i\r\ndenna. Med det dystra läget för dagen återstår,\r\nenligt beräkningar vid årsskiftet 1993/94, drygt 200\r\npersoner. Dessa siffror talar sitt eget tydliga språk.\r\nVetlanda kommun är i behov av snabb och akut\r\nhjälp.</pre><pre>Kommer statsrådet att agera inom kort för att\r\navhjälpa den situation som Vetlanda kommun\r\nbefinner sig i?</pre><pre>Anf. 218  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan för dagen inte säga mer än\r\nvad jag redan sagt. Inom regeringskansliet pågår\r\ndet för närvarande en total genomlysning av landets\r\nalla kommuner, såsom en förberedelse för ett nytt\r\nregionalpolitiskt beslut i denna riksdag. En\r\nproposition om det kommer att läggas på\r\nriksdagens bord i februari.</pre><pre>Därjämte kan en bedömning göras redan nu om det\r\när lämpligt att aktualisera någon speciell kommun\r\nför ett inplacerande i tillfälligt stödområde. Men\r\ndet sker för närvarande en genomlysning av alla\r\nkommuner.</pre><pre>Anf. 219  CATARINA RÖNNUNG (s):</pre><pre>Herr talman! Jag hoppas att en sådan genomlysning\r\ninte dröjer alltför länge, eftersom Vetlanda\r\nkommun är i behov av en snabb och akut hjälp. En\r\narbetslöshet på 12,1 % är ytterligt alarmerande.\r\nHela näringslivsstrukturen i Vetlanda kommun\r\nhåller på att utplånas genom trähusbranschens\r\noerhört snabba tillbakagång.</pre><pre>Ett snabbt och beslutsamt agerande från\r\narbetsmarknadsministerns sida är därför, som jag\r\nser det, en absolut nödvändighet.</pre><pre>Överläggningen var härmed avslutad.</pre><pre>36 §  Svar på fråga 1993/94:212 om servicen i\r\nglesbygden</pre><pre>Anf. 220  Arbetsmarknadsminister BÖRJE\r\nHÖRNLUND (c):</pre><pre>Herr talman! Hans Stenberg har frågat mig om jag\r\nanser att avregleringen av posten, flyget och\r\nelmarknaden får positiva effekter för servicen i\r\nglesbygden.</pre><pre>Hans Stenberg hänför sin fråga till en frågestund\r\nhär i kammaren den 16 november då jag\r\nkonstaterade att ''avregleringsfrågorna är viktiga i\r\nett regionalpolitiskt perspektiv'':</pre><pre>Avregleringen syftar till att genom ökad\r\nkonkurrens få till stånd ökad produktivitet. För att\r\nuppnå detta krävs det att flera företag är\r\nintresserade av att verka på den aktuella lokala\r\nmarknaden. För glesbygdsregioner med ett litet\r\nbefolkningsunderlag är marknaden sällan\r\ntillräckligt stor för att konkurrens skall uppstå.\r\nDessa regioner riskerar därför att inte få del av de\r\ndirekta produktivitetsökningarna.</pre><pre>Trots detta kan avregleringarna ha indirekta\r\npositiva effekter i glesbygden. Dessa uppstår till\r\nföljd av att det gamla monopolföretaget genom\r\nhårdare konkurrens i tätbefolkade regioner kan\r\ntvingas till organisationsförändringar som i\r\npraktiken innebär förbättrad service i glesbygd.</pre><pre>Låt mig upprepa också annat jag vid det tidigare\r\nfrågetillfället sade om avregleringsarbetet,\r\nnämligen att det skall genomföras så att viktiga\r\nsamhällsintressen beaktas. Ett viktigt sådant är att\r\nbevara eller skapa förutsättningar för utveckling i\r\nalla regioner. Detta gäller inte minst våra\r\nglesbefolkade områden.</pre><pre>Anf. 221  HANS STENBERG (s):</pre><pre>Herr talman! Jag börjar med att tacka för svaret på\r\nfrågan, även om jag inte blev värst mycket klokare\r\nvad gäller vad arbetsmarknadsministern menar.</pre><pre>Det är många som i dag är oroliga över vilka\r\nkonsekvenser avregleringar, bolagiseringar och\r\nutförsäljningar av våra naturtillgångar kommer att\r\nfå för samhällsservicen utanför de stora tätorterna.</pre><pre>Vad händer när flyget, posten, elmarknaden och\r\ntelekommunikationen avregleras? Om de här\r\nverksamheterna fortsättningsvis skall bära sina\r\negna kostnader på varje ort, utan att man ser till\r\nden totala samhällsnyttan, riskerar vi att få enorma\r\nskillnader i serviceutbud i olika delar av landet.</pre><pre>Generellt sett får avregleringar nästan alltid\r\nnegativa konsekvenser i glesbygden, t.ex. i\r\nNorrlands inland. Befolkningsunderlaget är ofta\r\nalldeles för litet för att man, sett ut ur en rent\r\nföretagsekonomiskt synvinkel, skall kunna göra\r\ninvesteringar i infrastruktur lönsamma. Det hindrar\r\nnaturligtvis inte att samma slags investeringar sett\r\nur ett samhällsekonomiskt perspektiv många\r\ngånger kan vara väldigt lönsamma.</pre><pre>Likadant är det exempelvis med upprätthållandet\r\nav postservice på mindre orter och glesbygd. Det är\r\nju rent företagsekonomiskt ingen lönsam affär.</pre><pre>Det är inte bara vi socialdemokrater som är djupt\r\noroade över vilka effekter avregleringarna kommer\r\natt få. Flera av arbetsmarknadsministerns\r\npartivänner har också uttryck sin oro över t.ex.\r\nbolagiseringen av Posten och talet om en framtida\r\nprivatisering. Jag vill därför fråga\r\narbetsmarknadsministern: På vilket vis kommer\r\nden här förändringen att innebära positiva effekter\r\nför glesbygden? Hur kommer exempelvis\r\npostservicen i glesbygen att förbättras i framtiden\r\ngenom att posten bolagiseras?</pre><pre>Anf. 222  Arbetsmarknadsminister BÖRJE\r\nHÖRNLUND (c):</pre><pre>Herr talman! Oavsett om Posten är ett bolag eller\r\nett statligt verk har man i princip samma skyldighet\r\natt försöka vara effektiv.</pre><pre>I förslaget till postlag, som riksdagen har att\r\nbehandla, står det skrivet att postservicen skall vara\r\nrikstäckande och innebära att alla människor,\r\noavsett adressort, kan nås av brev och paket. Det\r\nstår också att kassaservicen skall vara rikstäckande\r\noch att Poststyrelsen skall bevaka att post- och\r\nkassaservicen motsvarar samhällets behov.</pre><pre></pre><pre>Det finns också en avregleringsdelegation, som har\r\natt speciellt redovisa de regionalpolitiska delarna\r\nav detta skeende, enligt direktiv från regering och\r\nriksdag.</pre><pre>När det gäller televerksamheten har nya Telia\r\nålagts att stå för både data- och telefaxservice över\r\nhela vårt land. Dessutom går den tekniska\r\nutvecklingen väldigt snabbt på det området, och det\r\nkommer fram nya metoder som innebär\r\nförbättringar för de glesbefolkade delarna.</pre><pre>Det finns också bl.a. rätt många västerbottningar\r\nsom tycker att det är ganska bra att flygpriset har\r\nsjunkit med så där 50 %. Men man måste ändå ha\r\nen viss aktsamhet och vidta en del åtgärder för vissa\r\nutsatta orter. Det är då viktigt att det goda inte slår\r\nut någonting, utan att det finns litet resurser så att\r\nvi kan klara av att hjälpa speciellt utsatta delar.</pre><pre>Anf. 223  HANS STENBERG (s):</pre><pre>Herr talman! Det är just den framförhållningen\r\nmed resurserna från samhällets sida som vi saknar.</pre><pre>När det t.ex. gäller Posten har ansvaret ensidigt\r\nlagts på en aktör på marknaden, och samtidigt\r\nkonkurrensutsätter man verksamheten. Man\r\nbehöver inte vara speciellt pessimistisk för att\r\nkunna tänka sig att Postens ekonomi i framtiden\r\nkommer att kunna bli pressad, att Posten kommer\r\natt pressas av den konkurrens man är utsatt för. Det\r\nblir ju då inte heller en konkurrens på lika villkor.\r\nI ett sådant läge är det mycket lätt att tänka sig en\r\nsituation då Posten inte längre anser sig ha\r\nekonomiska möjligheter att upprätthålla\r\nenhetstaxan och inte heller anser sig kunna ta något\r\nregionalpolitiskt ansvar.</pre><pre>Anser inte arbetsmarknadsministern att det är\r\nregeringens och riksdagens skyldighet att lägga fast\r\nspelregler som kan gälla även i oförutsedda\r\nsituationer i framtiden?</pre><pre>Anf. 224  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har sagt att det här noga måste\r\nföljas. Jag har sagt att Näringsdepartementet, nu\r\nnär man där jobbar med elmarknadens avreglering,\r\nnoga måste analysera eventuella regionalpolitiska\r\nbekymmer som kan uppstå.</pre><pre>Posten, som Hans Stenberg tog upp som ett\r\nspeciellt fall, har ett mycket mycket stort försteg\r\nframför alla andra, eftersom man har en\r\nrikstäckande organisation och alltså kan förmedla\r\növer hela landet. Posten har ju också en stabil\r\nekonomisk situation, och jag är därför för min del\r\ninte bekymrad. Men självfallet måste man vara\r\nuppmärksam på om Posten börjar göra saker och\r\nting som inte är bra för mer glesbefolkade delar.</pre><pre>Nu läggs postverksamheten oftast in i t.ex. befintlig\r\nlanthandel. Man stärker på det sättet lanthandeln,\r\noch servicen bibehålls nära människorna.</pre><pre>Anf. 225  HANS STENBERG (s):</pre><pre>Herr talman! Jag är inte riktigt lika optimistisk som\r\narbetsmarknadsministern när det gäller Posten. I\r\nen avlägsen framtid ser jag att det kan bli\r\nbekymmer, och då blir det väldigt svårt att ta\r\ntillbaka de utfästelser som har gjorts mot de privata\r\nföretagarna. Man kan inte gärna lägga på ett\r\nmonopol sedan man har släppt in andra aktörer på\r\nmarknaden.</pre><pre>Jag skulle vilja ta upp elmarknaden, som\r\narbetsmarknadsministern själv tog upp. Det rimliga\r\nvore enligt min uppfattning att se över\r\nkonsekvenserna först, innan man beslutar om en\r\navreglering. Därför har vi också här i riksdagen\r\nföreslagit att man borde tillsätta en parlamentarisk\r\nutredning för att utreda konsekvenserna av en\r\navreglering innan man genomför en sådan. Vi ser\r\nen stor risk i det här för glesbygdens del.\r\nKostnaderna kommer nämligen att öka kraftigt för\r\nsmå konsumenter i glesbygd.</pre><pre>Anf. 226  Arbetsmarknadsminister BÖRJE\r\nHÖRNLUND (c):</pre><pre>Herr talman! Elmarknaden är ju avreglerad i det\r\nsocialdemokratiskt styrda Norge, och i stort sett har\r\ndet där inneburit en prispress. Regeringen tar inte\r\nslutlig ställning till avregleringen förrän ett förslag\r\nhar framarbetats, ett förslag kring vilket det måste\r\nråda enighet. Jag för min del vill också känna att de\r\nmer glesbefolkade delarna i landet beaktas på rätt\r\nsätt i ett sådant förslag.</pre><pre>Anf. 227  HANS STENBERG (s):</pre><pre>Herr talman! Erfarenheterna i Norge är inte enbart\r\ngoda.</pre><pre>Jag var så sent som i förrgår i kontakt med en liten\r\nelproducent, som nu ser sina möjligheter att\r\nfortsätta att bedriva verksamheten i liten skala och\r\natt i framtiden kunna göra investeringar som i stort\r\nsett obefintliga. Det här innebär att verksamhet i\r\nglesbygd slås undan till förmån för de stora\r\nproducentenheterna.</pre><pre>Den andra risken med det hela är att man genom\r\nden här avregleringen får en så pass varierad\r\nprisbild och en sådan instabilitet i prisbilden att det\r\nkommer att drabba våra elintensiva industrier. Vi\r\nvet allihop att de finns i de glesbefolkade delarna\r\nav landet. De finns i Norrlands inland och i andra\r\nglesbefolkade delar av landet.</pre><pre>Överläggningen var härmed avslutad.</pre><pre>37 §  Svar på fråga 1993/94:218 om stödet till\r\nkommuner som tidigarelägger\r\nunderhållsarbeten</pre><pre>Anf. 228  Arbetsmarknadsminister BÖRJE\r\nHÖRNLUND (c):</pre><pre>Herr talman! Lars Björkman har frågat mig vad jag\r\nhar tänkt vidta för åtgärder för att förhindra\r\nmissbruk vid användandet av beredskapsarbeten.\r\nLars Björkman hänvisar till uppgifter som\r\nförekommer om att enskilda kommuner vid\r\nentreprenadupphandling av byggobjekt bryter ur\r\nen delentreprenad för att låta utföra denna med\r\nstöd av arbetsmarknadsersättning.\r\nAnbudsgivare/arbetsgivare har då tvingats\r\npermittera anställd personal, som sedan fått utföra\r\narbetet som bidragsberättigat objekt.</pre><pre>Beredskapsarbeten skall avse arbeten som ökar\r\nantalet anställda utöver vad som ryms inom\r\nanordnarens ordinarie budget. Det innebär att\r\nanordnaren inte själv helt kan finansiera arbetet vid\r\ndet aktuella tillfället. Samtidigt kan det vara\r\nangeläget att just då skapa arbetstillfällen för\r\narbetslösa.</pre><pre>Detta skall naturligtvis inte tillämpas så att\r\nentreprenören måste säga upp personal för att\r\nsedan utföra samma arbete med\r\nberedskapsarbetare. Det skulle bara innebära att\r\nen arbetslös tränger ut en redan anställd. Det blir\r\ndå endast ett nollsummespel. Detta är inte syftet\r\nmed de arbetsmarknadspolitiska åtgärderna. De\r\nskall inte konkurrera ut reguljära arbeten.</pre><pre>Frågan om undanträngningseffekter är\r\nutomordentligt viktig, särskilt nu när vi ser en\r\nvändning i ekonomin. Jag vill här peka på de\r\nuppföljningar som har gjorts av ungdomspraktiken\r\noch arbetslivsutvecklingen. Dessa uppföljningar\r\nvisar att undanträngning sker i endast ringa\r\nomfattning.</pre><pre>Jag följer problemen med\r\nundanträngningseffekterna kontinuerligt. Jag är\r\nsynnerligen angelägen om att åtgärderna får avsedd\r\neffekt, dvs. att skapa nya öppningar för de\r\narbetslösa utan att störa den reguljära\r\narbetsmarknaden.</pre><pre>Slutligen vill jag säga att det är viktigt att man håller\r\npå de spelregler som man kommit överens om.\r\nKonstlade upphandlingsformer, som den Lars\r\nBjörkman tagit upp, väcker inte respekt.</pre><pre>Anf. 229  LARS BJÖRKMAN (m):</pre><pre>Herr talman! Jag ber att få tacka\r\narbetsmarknadsministern för det här svaret. Jag\r\ntolkar svaret som att min fråga ändå är berättigad,\r\neftersom de här problemen uppenbarligen är kända\r\nsedan tidigare.</pre><pre>Jag är inte ute efter att på något sätt brännmärka\r\nkommuner eller plocka fram enstaka objekt för att\r\ntala om att det här missbruket förekommer här och\r\ndär, utan jag är egentligen intresserad av\r\nprinciperna, och dem har arbetsmarknadsministern\r\ndelvis uttalat sig om.</pre><pre>Vad som gäller i det fall som jag har refererat till är\r\nalltså att en totalentreprenad bröts sönder i ett antal\r\ndelentreprenader, och några av de entreprenörer\r\nsom ingick i totalentreprenaden fick då finna sig i\r\natt anbudet bröts ned. En av de anställda som\r\ntvingades permitteras fick som en del i\r\narbetsmarknadspolitiska åtgärder arbetet i stället\r\nför att han i regelrätt entreprenad skulle ha fått\r\nutföra arbetet åt sin ordinarie arbetsgivare.</pre><pre>Det här är naturligtvis beklagligt men inte särskilt\r\novanligt, enligt uppgifter som jag har fått från\r\nhantverksföreningar. Det förekommer här och var\r\ni våra kommuner.</pre><pre>Detta är speciellt känsligt för småföretagen under\r\nvinterperioden. Vi vet att den är mörk inte bara\r\nutomhus utan också i den bemärkelsen att antalet\r\narbeten med underhållsobjekt är begränsat. Därför\r\nblir dessa arbetsuppgifter oerhört viktiga för\r\nföretagarna för att de skall kunna överleva med den\r\nringa arbetstillgång som finns.</pre><pre>Nu svarar arbetsmarknadsministern här att man\r\nhar ögonen på missbruket. Jag kan se i svaret att\r\nhan konstaterar att det har förekommit missbruk.\r\nMin fråga blir då: Vilka åtgärder kommer\r\nregeringen att vidta för att stävja missbruket,\r\nkomma åt dem som missbrukar systemet och\r\nsamtidigt se till att det inte upprepas?</pre><pre>Anf. 230  Arbetsmarknadsminister BÖRJE\r\nHÖRNLUND (c):</pre><pre>Herr talman! Som Lars Björkman vet kan jag inte\r\ndiskutera enskilda fall. Jag känner heller inte till\r\ndetta fall. Men rent principiellt är det inte korrekt\r\nom man vid ett bygge bryter ut en del. Det kan\r\nknappast kallas tidigareläggning att man gör just\r\nden delen till ett beredskapsarbete.</pre><pre>Det jag generellt kan göra är att jag vid mina\r\nregelbundna träffar med AMS-ledningen eller\r\nibland med AMS-ledningen och\r\nlänsarbetsnämndsdirektörer ihop -- där vi brukar ta\r\nupp och diskutera saker som jag upplever inte\r\nfungerar riktigt bra och som jag får frågor om -- kan\r\nta upp detta för att på det sättet praktiskt rätta till\r\nsaker och ting. Oftast är det en enskild\r\nhandläggares sätt att arbeta som gör att ett aktuellt\r\nfall uppstår.</pre><pre>Anf. 231  LARS BJÖRKMAN (m):</pre><pre>Herr talman! Jag är tacksam för den\r\nuppmärksamhet som arbetsmarknadsministern\r\nvisar dessa frågor. Trots det vet jag att man i\r\nåtskilliga kommunkanslier funderar över\r\nmöjligheten att förbilliga sina driftskostnader\r\ngenom att sätta in arbetskraft med stöd av\r\narbetsmarknadsåtgärder.</pre><pre>Jag känner också till exempel på att man i mycket\r\nakuta fall har hänvisat till att man fått vattenskador\r\noch andra typer av skador på fastigheter och frågat:\r\nKan vi få stöd från Arbetsmarknadsverket för att\r\nsätta in arbetskraft i den här typen av åtgärder?</pre><pre>Av svaret framgår att detta är en form av missbruk\r\noch att statsrådet följer det med uppmärksamhet.\r\nTrots det sker missbruk. Det leder till att det redan\r\nrelativt begränsade utbudet för småföretagen glesas\r\nut ytterligare. Det är därför av yttersta vikt att ta\r\nitu med problemen och inte bara konstatera att\r\nmissbruk förekommer. Man måste statuera\r\nexempel och tala om att det är ett missbruk.</pre><pre>Vi måste på något sätt komma till rätta med detta.\r\nKommunerna borde inte bara få betala tillbaka de\r\nstödpengar de fått, utan man måste också\r\nkonstatera att förfarandet är otillåtet och vidta\r\nåtgärder.</pre><pre>Överläggningen var härmed avslutad.</pre><pre>38 §  Svar på fråga 1993/94:174 om rätten att\r\nutfärda magisterexamen</pre><pre>c1 &gt; Anf. 232  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Marianne Jönsson har frågat mig\r\nvilka åtgärder som vidtas för att utvärdering för\r\nmagisterexamen skall komma till stånd för alla\r\nuniversitet och högskolor.</pre><pre>Den nya examensordning som riksdag och regering\r\nbeslutat om gäller från den 1 juli 1993. Vilka\r\nexamina som får finnas och vilka universitet och\r\nhögskolor som för närvarande har rätt att utfärda\r\ndessa examina framgår av högskoleförordningen.\r\nUniversiteten, Karolinska institutet i Stockholm,\r\nKungliga tekniska högskolan, Chalmers tekniska\r\nhögskola samt Högskolan i Luleå har generella\r\nmagisterrättigheter.</pre><pre>Vissa högskolor har, efter prövning, givits rätten att\r\nutfärda magisterexamen i vissa ämnen, nämligen\r\nhögskolorna i Karlstad, Växjö och Örebro,\r\nMitthögskolan samt Högskolan för lärarutbildning\r\ni Stockholm.</pre><pre>Jag vill med anledning av fru Jönssons fråga\r\nredogöra för hur prövning för nya examensrätter\r\ngår till.</pre><pre>Universitet och högskolor skall ansöka hos\r\nUtbildningsdepartementet om rätten att utfärda\r\nexamen. Regeringen överlämnar ansökningen till\r\nKanslersämbetet för prövning. Kanslern gör en\r\nhelhetsbedömning av universitetets eller\r\nhögskolans möjligheter att upprätthålla kvaliteten i\r\nden aktuella utbildningen. Regeringen fattar beslut\r\nom examensrätt efter Kanslersämbetets\r\nrekommendation och lägger utomordentlig vikt vid\r\ndenna. Gången är densamma för statliga och\r\nenskilda utbildningsanordnare.</pre><pre>Ansökningar från högskolorna i Gävle--Sandviken,\r\nHalmstad, Jönköping, Kalmar och Skövde om rätt\r\natt utfärda magisterexamen är för närvarande\r\nföremål för Kanslersämbetets prövning. Jag har\r\nerfarit att Kanslern inom kort skall lämna sina\r\nrekommendationer till regeringen.</pre><pre>Svaret på fru Jönssons konkreta fråga är således att\r\ndet inte ankommer på regeringen att ta initiativ för\r\natt en prövning om examensrätt skall komma till\r\nstånd, utan på den som önskar examensrätten.</pre><pre>Anf. 233  MARIANNE JÖNSSON (c):</pre><pre>Herr talman! Tack för svaret, utbildningsministern.</pre><pre>Rätten att utfärda magisterexamen är en mycket\r\nviktig fråga inom högskolevärlden. Det är därför\r\njag har ställt frågan. Jag är själv verksam i en\r\nhögskolestyrelse, och just denna fråga är mycket\r\nangelägen för oss.</pre><pre>Vi fick genom svaret nu en upplysning om hur det\r\ngår till att få nya examensrätter.\r\nUtbildningsministern säger att det inte ankommer\r\npå regeringen att ta initiativ, utan det är den\r\nenskilda högskolan som skall ansöka.</pre><pre>När riksdagen i våras beslutade om en ny\r\nhögskolelag hade vi i utskottet tidigare diskuterat\r\nfrågan. Prövningsarbetet skulle ske i rask takt, som\r\nvi uttryckte det. Det sades särskilt att det var viktigt\r\nför att de mindre och medelstora högskolorna inte\r\nskulle förlora i konkurrenskraft i förhållande till de\r\nstörre universiteten och högskolorna.</pre><pre>Jag vill ställa en fråga till utbildningsministern: Hur\r\nskall regeringen -- som inte sägs ha initiativet i den\r\nhär frågan -- kunna åstadkomma det som riksdagen\r\nuttryckligen uttalat, dvs. att prövningen skall gå i\r\nrask takt för att uppmuntra och skynda på\r\nhögskolorna?</pre><pre>c1 &gt; Anf. 234  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Jag håller med fru Jönsson om att\r\nprövningen skall gå så fort det bara är möjligt. Det\r\nfinns för min del egentligen bara en enda\r\nmotvägande restriktion, nämligen att det inte skall\r\ngå fortare än att arbetet sköts väl. Det är numera\r\ngenom examensrätten som staten legitimerar\r\nhögskolor. Man skall ha rätt att fullt ut lita på den\r\nbedömning som staten så småningom gör genom\r\nKanslersämbetet och regeringen.</pre><pre>Herr talman! Som ett litet bevis på att regeringen\r\nhar varit angelägen om att skynda på så fort det har\r\nvarit möjligt kan nämnas att regeringen faktiskt lät\r\nnågra av de medelstora högskolorna som tidigare\r\nerbjöd utbildning på 80-poängsnivå utvärderas\r\ninnan riksdagen fattat sitt slutgiltiga beslut för att\r\nde inte i onödan skulle förlora en examensrätt som\r\nde i någon mening kunde anses ha.</pre><pre>Jag gör vad jag kan för att nu få fram de nya\r\nansökningarna till beslut så fort som möjligt. Jag\r\nkan lova fru Jönsson att regeringen inte kommer att\r\nligga på dessa ärenden när väl Kanslern har\r\navlämnat dem till oss. Som jag sade i mitt svar\r\nväntar jag ett svar från Kanslern mycket snart.</pre><pre>Anf. 235  MARIANNE JÖNSSON (c):</pre><pre>Herr talman! Det låter bra, och det inger mig lugn.\r\nJag vill när vi diskuterar dessa frågor ställa\r\nytterligare en fråga till utbildningsministern. Vad\r\ngäller för de högskolor och universitet som fått\r\ngenerell magisterrättighet? I svaret uppräknas en\r\nrad sådana högskolor och universitet.</pre><pre>När denna fråga behandlades i våras sade riksdagen\r\natt även dessa skulle kunna omfattas av\r\nutvärderingssekretariatets prövning. Deras rätt att\r\nmeddela examen skall kunna bli föremål för\r\nprövning om en sådan utvärdering ger skäl till det.</pre><pre>c1 &gt; Anf. 236  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Det är precis som fru Jönsson säger.\r\nOm en högskola som har generell rätt att utfärda\r\nmagisterexamen -- eller för den delen en mindre\r\nhögskola som har fått en speciell rätt -- vid de\r\nkontinuerliga utvärderingar som\r\nuniversitetskanslern är skyldig att utföra befinnes\r\nicke hålla måttet, kan en examensrätt tas ifrån\r\ndenna högskola som ett uttryck för att staten inte\r\nlängre är nöjd med den kvalitativa nivå som\r\nhögskolan uppvisar. I detta hänseende är de små\r\noch stora högskolorna alldels jämställda, dvs.\r\nexamensrätten prövas kontinuerligt vid den\r\nutvärdering som Kanslern har uppdraget att göra.</pre><pre>Herr talman! Min förhoppning är att vi aldrig\r\nnågonsin i det svenska universitetsväsendet skall\r\nhamna i en situation där vi tvingas ta examensrätt\r\nfrån en högskola. Det skulle i så fall kännas som ett\r\nkvalitativt misslyckande.</pre><pre>Anf. 237  MARIANNE JÖNSSON (c):</pre><pre>Herr talman! Det är riktigt. Vi hoppas att det inte\r\nskall hända i Sverige.</pre><pre>Utbildningsministern säger att staten legitimerar\r\nhögskolorna. Vi förde också en diskussion om\r\nknytningen av forskningsresurser till detta med\r\nmagisterbehörighet. Min fråga till\r\nutbildningsministern är: Är detta någonting vi kan\r\nåterkomma till när det blir mer allmänt med\r\nlegitimering på grund av\r\nmagisterexamensrättighet, så att vi kan diskutera\r\ntilldelning av forskningsresurser i anslutning\r\ndärtill?</pre><pre>c1 &gt; Anf. 238  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Det finns ett av riksdagen fastställt\r\nprogram för hur de mindre och medelstora\r\nhögskolorna skall komma i åtnjutande av\r\nforskningsresurser. Det handlar om nätverk\r\ntillsammans med större universitet och samarbete\r\nmed på orten befintlig industri. Därutöver har\r\nriksdagen förstärkt anslagen för s.k.\r\nforskningsstödjande åtgärder.</pre><pre>Jag finner det naturligt att högskolor som uppvisar\r\nstora framgångar, bl.a. i form av\r\nmagisterbehörighet, har särskilt goda möjligheter\r\natt ingå i den typ av nätverk som även berättigar till\r\nextra forskningsresurser.</pre><pre>Anf. 239  MARIANNE JÖNSSON (c):</pre><pre>Herr talman! Jag ber då att få tacka för svaret. Jag\r\när nöjd med det.</pre><pre>Överläggningen var härmed avslutad.</pre><pre>39 §  Svar på fråga 1993/94:178 om\r\nvårdhögskolorna i Vänersborg och Uddevalla</pre><pre>c1 &gt; Anf. 240  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Marianne Andersson har frågat mig\r\nom det är möjligt att ändra reglerna så att\r\nvårdhögskolorna i Vänersborg och Uddevalla kan\r\nberedas bättre möjligheter att samarbeta.</pre><pre>Vårdhögskolorna vid dessa två orter har inlett ett\r\nsamarbete med anledning av det reformarbete som\r\nregeringen initierat inom den högre utbildningen\r\noch forskningen. De ökade kvalitativa kraven har\r\nav dessa vårdhögskolor uppfattats positivt och är\r\ndrivkraften bakom samarbetet.</pre><pre>Inom ramen för den nuvarande lagstiftningen\r\n(kommunallagen) kan visserligen vårdhögskolor\r\nsamverka t.ex. inom ramen för ett\r\nkommunalförbund. Denna lösning har dock\r\nbedömts som otillfredsställande av de två berörda\r\nlandstingen. De vill i stället att de två\r\nvårdhögskolorna går samman under en gemensam\r\nprofessionell styrelse, men med avtalsreglerade\r\ngarantier om verksamhet på båda orterna. Denna\r\nmodell för samverkan i direkt landstingsregi torde\r\ndock inte vara möjlig i dagsläget.</pre><pre>Jag har speciellt uppmärksammat detta problem i\r\ndet beredningsarbete som inleddes på\r\nUtbildningsdepartementet med anledning av Anita\r\nBråkenhielms utredning Vårdhögskolor -- kvalitet,\r\nutveckling, huvudmannaskap.</pre><pre>Jag har för avsikt att speciellt undersöka\r\nförutsättningarna för att kunna inrätta\r\nprofessionella styrelser vid vårdhögskolorna i likhet\r\nmed vad som gäller vid de statliga lärosätena. För\r\nnärvarande kan jag dock inte bedöma huruvida\r\ndetta föranleder förändringar i lagstiftningen eller\r\nom andra åtgärder behöver vidtas.</pre><pre>Regeringen kommer dock att redovisa resultatet av\r\ndetta arbete i den proposition om bl.a.\r\nvårdhögskolor som kommer att läggas på\r\nriksdagens bord i mars 1994.</pre><pre>Anf. 241  MARIANNE ANDERSSON (c):</pre><pre>Herr talman! Jag vill tacka utbildningsministern för\r\nsvaret. Precis som utbildningsministern säger är det\r\nviktigt med professionella högskolestyrelser även\r\nför de landstingskommunala högskolorna. Det\r\nställs också ökade krav på kvalitativ utveckling.</pre><pre>Sedan länge har det funnits tankar på samverkan\r\nmellan vårdhögskolorna i Vänersborg och\r\nUddevalla. Man gjorde en utredning, lade fram\r\nförslag och kom överens om ett samgående, som\r\nbl.a. innebär ett gemensamt högskoleråd under\r\nförsta halvåret 1994. Syftet är att upprätta en\r\ngemensam professionell högskolestyrelse från den\r\n1 juli 1994.</pre><pre>Fyrstadsområdet utgör ett naturligt\r\nsamarbetsområde. Ett allt intensivare samarbete\r\nväxer fram underifrån i Västsverige. Oavsett hur\r\ndet går med den västsvenska regionen är det\r\noerhört väsentligt att det här samarbetet finns. Det\r\nkan inte vara rimligt att administrativa hinder sätter\r\nkäppar i hjulen för en effektiv utveckling som växer\r\nfram naturligt -- även om landstingsgränsen skulle\r\ngå mitt i högskolan.</pre><pre>Jag har självfallet respekt för det beredningsarbete\r\nsom pågår. Jag vill ändock ställa en fråga till\r\nutbildningsministern. Ministern måste väl ändå ha\r\nen mening om värdet av samarbetet. Jag vill gärna\r\nhöra den. Dessutom undrar jag om inte\r\nutbildningsministern anser att det är viktigt att\r\nhögskolorna verkligen skall få en professionell\r\nstyrelse.</pre><pre>c1 &gt; Anf. 242  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! När det gäller den allmänna frågan\r\nvill jag säga att den utredning som Anita\r\nBråkenhielm för något år sedan var ansvarig för\r\ntillsammans med mycket annat har lett till ett\r\nmycket konstruktivt utvecklingsarbete inom\r\nvårdhögskolorna. Det är ofta så att det inte bara är\r\nriksdagsbeslut som spelar en roll. Själva\r\nförberedelseprocessen spelar roll, eftersom den\r\nentusiasmerar människor att pröva sin verksamhet\r\noch att finna nya vägar till framgång.</pre><pre>Inte minst konstruktivt är att de små högskolorna\r\nsom har bekymmer med att upprätthålla tillräcklig\r\nbredd och kvalitet har börjat se sig om efter\r\nsamarbetsvillkor. Jag ser utomordentligt postitivt\r\npå att denna typ av utveckling nu har börjat inom\r\nvårdhögskolorna.</pre><pre>Jag delar Marianne Anderssons uppfattning om\r\nbetydelsen av professionella styrelser. Inom de\r\nvanliga högskolorna -- om jag får kalla den statliga\r\ndelen av högskoleväsendet så -- är detta sedan länge\r\nen självklarhet. Jag tycker att det är riktigt att även\r\nde landstingskommunala högskolorna på ett eller\r\nannat sätt närmar sig de ideal som har fungerat så\r\nväl på det statliga området.</pre><pre>Anf. 243  MARIANNE ANDERSSON (c):</pre><pre>Herr talman! Det är riktigt att den här utredningen\r\nfaktiskt har satt i gång processen på allvar i det här\r\nområdet. Jag tycker att det är mycket positivt.\r\nMinistern svarade inte riktigt på vad som kommer\r\natt kunna hända. Han berörde bara inriktningen.</pre><pre>Om man kan effektivisera leder det till besparingar.\r\nI dessa tider är det viktigt att man får ut mesta\r\nmöjliga resultat av sina resurser. Det vore mycket\r\nolyckligt om det inte skulle hända något mera efter\r\ndet att man har inrättat högskoleråd. Det måste\r\nkomma en positiv signal om att man kan gå vidare\r\ni det här samarbetet. Om det hela stannar av kan\r\ndet leda till splittring mellan landstingen och\r\nkanske till en förnyad strid. Det vore i så fall\r\nmycket olyckligt och tråkigt. Jag skulle vilja få en\r\npositiv signal.</pre><pre>c1 &gt; Anf. 244  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Jag kan i alla fall ge Marianne\r\nAndersson och högskolorna i Vänersborg och\r\nUddevalla följande positiva signal. När det\r\nreformarbete som jag har pekat på i mitt svar går in\r\ni sitt mera aktiva skede förutsätter jag att det\r\nkommer att bli aktuellt att bokstavligen föra\r\nkonstruktiva dialoger med varje högskoleenhet.\r\nJag kan lova att jag i det hänseendet mycket\r\nkonstruktivt kommer att nappa på alla goda idéer\r\nsom syftar att främja samverkan och därigenom en\r\nökad kvalitet.</pre><pre>Anf. 245  MARIANNE ANDERSSON (c):</pre><pre>Herr talman! Svaret var positivt, utan att ändock\r\nvara ett svar. Jag förstår att jag kanske inte kan\r\nkomma så mycket längre nu. Det är bra med\r\ndialoger och samverkan. Hindren kvarstår dock.\r\nJag kan inte påstå att jag är riktigt nöjd med svaret.\r\nJag hoppas att en positiv signal kommer under\r\nvåren. Jag förutsätter att man inte kommer att\r\nlägga hinder i vägen för en utveckling som är så\r\npositiv.</pre><pre>Överläggningen var härmed avslutad.</pre><pre>40 §  Svar på fråga 1993/94:214 om ökad\r\nforskning</pre><pre>c1 &gt; Anf. 246  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! Lennart Fridén har frågat om jag är\r\nberedd att medverka till att pröva ett system med\r\nadjungerade professorer.</pre><pre>Jag delar Lennart Fridéns inställning beträffande\r\nvikten av att pröva olika metoder att stärka\r\nkontakterna mellan högskola och näringsliv. I den\r\nsenaste forskningspropositionen och i andra\r\nsammanhang har jag tagit ett flertal initiativ i denna\r\nfråga.</pre><pre>Ett system med adjungerade professorer har\r\nfunnits sedan 1970-talet. Verksamheten inleddes\r\nsom försöksverksamhet. Innehavaren av en tjänst\r\nsom adjungerad professor skulle tjänstgöra minst\r\nen femtedel av professors heltidstjänstgöring.\r\nTjänsterna tillsattes inledningsvis av regeringen,\r\nmen på ett relativt tidigt stadium övergick ansvaret\r\ntill resp. universitet och högskola. Tjänsterna\r\ntillsätts numera efter förslag av berörd\r\nfakultetsnämnd. Det rör sig om en arvodestjänst\r\nför vilken förordnande skall meddelas tills vidare\r\nför högst tre år men som kan förnyas.</pre><pre>Systemet med adjungerade professorer har varit\r\nframgångsrikt och har medverkat till att stärka\r\nkontakterna mellan universitet, högskola och\r\nnäringsliv. Universitetet eller högskolan har dragit\r\nnytta av den kompetens som de adjungerade\r\nprofessorerna för med sig.</pre><pre>Vad jag nu har sagt innebär inte att systemet inte\r\nskulle kunna utvidgas. Eftersom universitet och\r\nhögskolor själva beslutar om tjänsterna och de\r\nhittills inte har ingått i någon statistisk redovisning\r\neller sammanställning, har universitet och\r\nhögskolor ombetts att redovisa omfattningen av\r\ndessa tjänster i den kommande årsredovisningen.\r\nPå basis härav finns det skäl att bedöma vilka\r\neventuella förändringar som kan behöva vidtas för\r\natt förstärka den personella växelverkan mellan\r\nuniversiteten, högskolorna och företagen.</pre><pre>Låt mig understryka att jag fäster största vikt vid\r\nfrågan om att förstärka kunskapsflödet båda\r\nvägarna mellan den akademiska vetenskapen och\r\nföretagen.</pre><pre>Anf. 247  LENNART FRIDÉN (m):</pre><pre>Herr talman! Det är som kvällspassets alfa och\r\nomega jag får tacka utbildningsministern för svaret.\r\nJag hade nämligen också den första frågan efter kl.\r\n18.00.</pre><pre>Hela svaret är i och för sig positivt. Min fråga avsåg\r\ndock närmast den typ av oavlönade adjungerade\r\nprofessorer som bl.a. förekommer i en del andra\r\nländer. Jag får skylla mig själv, eftersom jag\r\nuppenbarligen ställde frågan litet slarvigt.</pre><pre>I slutet av statsrådets svar säger han:</pre><pre>''Vad jag nu har sagt innebär inte att systemet inte\r\nskulle kunna utvidgas.''</pre><pre>Detta system är attraktivt både för näringsliv och\r\nhögskolor. Det innebär att man för in industriellt\r\nrelevanta faktorer i högskolan. Det skulle kunna\r\nskapas fler sådana här poster om det fanns\r\nmöjlighet att finansiera dem på ett annorlunda sätt.\r\nDetta säger de som sitter inne med mer kunskaper\r\nän jag om det här. Det som bl.a. har låst\r\nutvecklingen på en del ställen är att man har velat\r\nvara absolut säker på att man har full uppbackning\r\nfrån den offentliga sektorn när det gäller\r\nfinansieringen.</pre><pre>En av dem som jag har diskuterat denna fråga\r\nganska ingående med bor numera i Sverige men har\r\nflyttat hit från ett annat land. Han har själv vandrat\r\nmellan en av våra högskolor, ett stort svenskt\r\nflygprojekt och en egen konsultverksamhet. Han\r\nhar upplevt svårigheterna med att gå mellan dessa\r\nolika funktioner. Plötsligt är det stopp därför att\r\nman absolut vill se slantarna innan man inrättar\r\ntjänsten. Om dessa tjänster fanns inrättade och det\r\nfanns möjlighet att besätta dem just med de duktiga\r\nforskare som framför allt har varit verksamma inom\r\nnäringslivet skulle det kunna medföra en oerhörd\r\nkompetenshöjning för våra universitet.</pre><pre>c1 &gt; Anf. 248  Utbildningsminister PER UNCKEL\r\n(m):</pre><pre>c0 &gt; </pre><pre>Herr talman! I slutet av mitt svar underströk jag att\r\nvi nu håller på att skaffa oss en bättre överblick över\r\nhur systemet med adjungerade professorer enligt\r\nden gängse finansieringsformen har utvecklats.\r\nDetta gör vi bl.a. för att få ett underlag för att\r\nbedöma om de åtgärder som Lennart Fridén är ute\r\nefter skulle vara gagneliga.</pre><pre>Om jag rent personligen får spekulera om detta tror\r\njag att det är så. Det gör jag av det enkla skälet att\r\njag tror att det är gagneligt för alla universitet att\r\nman tar bort så många hinder som över huvud taget\r\när möjligt för ett personellt flöde mellan\r\nuniversitetet å ena sidan och samhället och framför\r\nallt företagen å den andra.</pre><pre>Ett av de stora problem som regering och riksdag\r\ndefinierar är just att det flödar för litet. Kulturerna\r\när för skilda. Vad vi kan göra är att plocka bort\r\nhinder så att kulturerna kan utväxlas i en\r\nväxelverkan med varandra. Om detta skulle vara en\r\nmetod för att åstadkomma denna växelverkan är\r\njag den förste att bli en tillskyndare till den.</pre><pre>Herr talman! Jag understryker bara att jag först vill\r\nveta vilka erfarenheterna har varit. Om\r\nerfarenheterna är dem som Lennart Fridén pekar på\r\nser jag inga skäl till varför vi inte skulle kunna gå\r\nvidare i den riktningen.</pre><pre>Anf. 249  LENNART FRIDÉN (m):</pre><pre>Herr talman! Jag ser fram emot en positiv\r\nutvärderingen av detta. Jag tror nämligen att den\r\nkommer att bli positiv.</pre><pre>Jag känner till personer som har varit rädda för\r\nsådana här annorlunda vägar för att utöka\r\nforskningskapaciteten vid våra högskolor. Dem kan\r\njag lugna med att det självfallet är fråga om\r\nmänniskor som har kompetensförklarats. De\r\nkontrolleras innan de väl får en sådan här\r\nbefattning. Detta har jag också skrivit i frågan.\r\nDessutom skall det självfallet ske en regelrätt\r\nförhandling mellan berört företag och berörd\r\nhögskola innan man gör detta tjänsteutbyte.</pre><pre>Jag ser fram emot att det kommer att bli ett sådant\r\nhär system framöver. Det behöver vi i Sverige för\r\natt få ytterligare fart på hjulen.</pre><pre>Överläggningen var härmed avslutad.</pre><pre>41 §  Hänvisning av ärenden till utskott</pre><pre>Föredrogs och hänvisades</pre><pre>Motion</pre><pre>1993/94:So30 till socialutskottet</pre><pre>42 §  Anmälan om interpellationer</pre><pre>Anmäldes att följande interpellationer framställts</pre><pre>den 29 november</pre><pre>1993/94:68 av Lennart Fridén (m) till\r\njustitieministern om rätten till genmäle i\r\nmassmedia:</pre><pre>I vårt demokratiska samhälle är fria massmedier ett\r\nomistligt inslag. Såväl tryckta medier som radio och\r\nTV har ett stort ansvar både när det gäller att\r\ninformera, granska och kritisera. För\r\nväljarnas/allmänhetens ställningstagande har våra\r\nmassmedier ett mycket stort ansvar både med\r\navseende på allmän information och redovisning av\r\nopinioner. De har däremot inte mandat att från\r\negna utgångspunkter skapa och driva opinioner.\r\nDess värre sker det allt som oftast, vilket skapar\r\nmisstro mot medier hos den mera kritiskt lagde,\r\nsamtidigt som okritiska personer kan bli vilseförda.\r\nGenom en god konkurrens mellan olika\r\nmedieföretag kan en del av dessa missförhållanden\r\nkorrigeras.</pre><pre>Ett annat område där det är svårare att få\r\nfelaktigheter tillrättalagda är där, genom slarv, eller\r\ni medvetet oriktiga uppgifter i t.ex. en dagstidning,\r\nen människa omskrivs i ord som kan upplevas som\r\nkränkande eller är ägnat att på ett eller annat sätt\r\nskapa ringaktning. Ledande myndighetspersoner\r\noch politiker måste finna sig i ibland ganska omild\r\ngranskning, men varken de eller andra skall behöva\r\nutsättas för ogrundade personangrepp. När sådant\r\nhar skett måste rättelse omgående införas.</pre><pre>Emellertid befinner sig den omskrivne/omtalade i\r\nett rejält underläge i förhållande till det felande\r\nmedieföretaget. Det är tidningen (motsvarande)\r\nsom själv avgör hur -- om ens över huvud taget --\r\nen rättelse skall införas. Mediet avgör om det sker\r\ni oförkortad eller omarbetad form, om det bifogas\r\nen kommentar, eller om korrigeringen får tala för\r\nsig själv. Man avgör även tidpunkten för\r\nkorrigering etc.</pre><pre>Visserligen finns möjligheten att vända sig till PO\r\neller t.o.m. till domstol, men det tar tid och liksom\r\nkorrigeringar i konkurrerande organ når sådana\r\nrättelser oftast en annan publik och dessutom i fel\r\nsammanhang, tidsmässigt och i andra avseenden.\r\nUnder tiden kan den förfördelade liksom dennes\r\nfamilj få utstå mycken spott och spe från dem som\r\ntrott på det publicerade. Att vädja t.ex. till PK:s\r\npubliceringsregler i samtal med medieföreträdare\r\nbrukar leda till ett överseende leende.</pre><pre>Trots att de flesta tvingas svälja förtreten och\r\nhoppas på snabb glömska, så har ändå\r\nanmälningarna till PO ökat snabbt på senare år.\r\nDet är uppenbart att utvecklingen måste vändas.</pre><pre>Vilka åtgärder kan statsrådet vidta för att motverka\r\növertramp från massmedias sida och samtidigt ge\r\npersoner som genom dålig journalistik råkat illa ut\r\nbättre möjligheter till rättelse utan att detta\r\ninkräktar på pressfriheten?</pre><pre>1993/94:69 av Lars Werner (v) till statsministern om\r\nbyggkrisen:</pre><pre>Anledningen till att jag ställer denna interpellation\r\ntill statsminister Carl Bildt är att det är oklart vilket\r\nstatsråd som har ansvar för bygg- och\r\nbostadssektorn.</pre><pre>Den djupa byggkrisen förvärras. En katastrofal\r\nsituation fortsätter att försämras. Allt fler blir\r\narbetslösa, investeringarna inom nästan alla\r\nbyggsektorer sjunker mer än man tidigare befarat.\r\nEn hel generation byggnadsarbetare försvinner.\r\nByggkapacitet slås ut, resursbrist väntas när\r\nkonjukturen vänder. Byggandet är i vissa\r\navseenden nere på 1930-talsnivå.</pre><pre>Regeringens satsningar på infrastruktursatsningar,\r\nombyggnad, underhåll m.m. är långt ifrån\r\ntillräckliga. Tvärtemot vad som är önskvärt bidrar\r\nregeringens förslag till att fördjupa krisen, t.ex.\r\nbeslutet om ytterligare neddragning av\r\nbostadssubventionerna.</pre><pre>Nedgången i byggsektorn påverkar den samlade\r\nsvenska ekonomin negativt. Enbart raset i\r\nbostadsbyggandet motsvarar ett BNP-bortfall på\r\n1,5 % i år och 2 % 1994.</pre><pre>Lite fakta:</pre><pre>Nyproduktion bostäder</pre><pre>t5,5,5 &gt; \r\ntt1990t1994 (prognos)t\r\nttl4 &gt; s2 &gt; h1 &gt; \r\nt\r\ntFlerbostadshust41 000t9 000t\r\ntEgnahemt28 000t3 000t</pre><pre>\r\nOmbyggnad av bostäder faller -- jämfört med\r\nföregående år</pre><pre>tUtfall 1992t1993 (prognos)t1994 (prognos)t</pre><pre>t+ 18 %t-- 10 %t-- 35 %t</pre><pre>\r\nLandets samlade bygginvesteringar faller kraftigt</pre><pre>tUtfall 1992t1993 (prognos)t1994 (prognos)t</pre><pre>t-- 8 %t-- 17 %t-- 22 %t</pre><pre>\r\nTotala summan av underhållsarbeten beräknas för\r\n1993 och 1994 ligga på oförändrad nivå.</pre><pre>Källor: SCB, BE, Byggnadsarbetareförbundet</pre><pre>Sammanfattningsvis kan man konstatera att mindre\r\nökningar av byggandet inom industrin och väg- och\r\nanläggningssektorn inte på något sätt kan\r\nkompensera fallet inom de andra sektorerna.\r\nSärskilt allvarligt är fallet inom bostadssektorn --\r\nbåde nyproduktion och ROT-verksamhet ligger på\r\nmycket lägre nivå än man tidigare befarat.</pre><pre>Investeringarna i infrastruktur var tänkta att\r\nmotverka fallet i bygginvesteringar. Dessa\r\ninvesteringar kommer dock inte att få full effekt\r\nförrän konjunkturen vänt.</pre><pre>Arbetslöshet och framtida kapacitetsproblem</pre><pre>Sysselsättningen i byggbranschen beräknas gå ner\r\nmed 40 % från 1991 till 1994 -- dessutom väntas en\r\nfortsatt minskning efter 1994. I september 1993 var\r\n24 % av byggnadsarbetarna arbetslösa, 24 % av\r\narkitekterna, 16 % av elektrikerna, osv.</pre><pre>70 % av gymnasieleverna på bygglinjerna har inte\r\nkunnat erbjudas praktikplatser. Bland dem som\r\nblev av med sina byggjobb var 2 av 3 under 30 år.\r\nAntal yngre i byggarbete sjönk med mer än 50 %\r\npå tre år.</pre><pre>En så omfattande utslagning av en hel yrkeskår\r\nriskerar att bli ett allvarligt problem när\r\nkonjukturen vänder. I en framtida högkonjuktur\r\nförsvåras utvecklingen när byggnadsarbetarkåren\r\när dels för liten, dels till stor del är äldre.</pre><pre>Vänsterpartiets förslag</pre><pre>Ett riktigt ROT-program måste till. Riksdagens\r\nbeslut om skattereduktion för reparation av\r\nbostäder räcker inte. Av de anvisade 800 miljoner\r\nkronorna till underhåll av kommunala byggnader\r\nhar redan 690 miljoner förbrukats. Anslagna medel\r\ntill andra stödformer såsom bidrag till ombyggnad\r\nav äldrebostäder, RBF-stöd har förbrukats i början\r\nav 1994.</pre><pre>Byggnadsarbetareförbundet, byggentrepenörer\r\nm.fl. har skissat på ett ROT-program av en annan\r\ndimension. Staten skulle exempelvis gå in med ett\r\n25-procentigt investeringstöd till renovering av\r\nbostäder. Det skulle vara aktuellt för ca 100 000\r\nlägenheter. Investeringar för 25 miljarder skulle\r\ngöras. Statens utgift skulle bli ca 4,4 miljarder.\r\nÖkade intäkter och uteblivna utgifter för samhället\r\nskulle uppgå till 15,7 miljarder. Sammanlagt skapas\r\nen vinst för samhället på 11,3 miljarder, 58 000 nya\r\njobb och 100 000 nyrenoverade lägenheter.</pre><pre>Riksdagen bör snarast fatta beslut om ett ROT-\r\nprogram i denna storlek. Viktigt ur fördelnings- och\r\nsegregeringssynpunkt är också att stödet riktas till\r\nmiljonprogramområden och andra områden där\r\nsegregeringen ökar.</pre><pre>Andra åtgärder som riksdagen -- när nu regeringen\r\ninte har kontroll -- snarast bör ta beslut om är att\r\ninte försämra bostadsubventionerna mer, att få\r\nbostadskreditmarknaden att fungera\r\ntillfredsställande, att påskynda investeringar i\r\ninfrastruktur som kan ingå i det framtida\r\nkretsloppssamhället (tele- och\r\ndatakommunikation, järnväg, annan\r\nkollektivtrafik, nya miljöanpassade VA-system\r\netc.).</pre><pre>Riksdagen bör fatta beslut om en långsiktig\r\nbostadspolitik som motverkar raset i\r\nnyproduktionen av bostäder. De kraftiga\r\nsvängningar som sker i bostadsproduktionen är\r\nekonomiskt djupt skadliga och bäddar bl.a. för nya\r\nbostadslöshetskriser i slutet av 90-talet. De\r\nupprepade försämringarna av villkoren för\r\nnyproducerade bostäder har förlamat marknaden.</pre><pre>Jag vill med anledning av ovanstående fråga\r\nstatsministern:</pre><pre>1. Vilka ytterligare åtgärder avser regeringen att\r\npresentera för att motverka den fördjupade\r\nbyggkrisen eftersom åtgärderna hittills varit\r\notillräckliga? 2. Anser regeringen att ytterligare\r\nförsämringarna av bostadsubventionerna är ett steg\r\ni rätt riktning för att lösa byggkrisen? 3. Har\r\nregeringen några andra förslag för att motverka den\r\ndepression som byggsektorn hamnat i?</pre><pre>43 §  Anmälan om frågor</pre><pre>Anmäldes att följande frågor framställts</pre><pre>den 29 november</pre><pre>1993/94:224 av Berith Eriksson (v) till\r\njustitieministern om rasistiska demonstrationer:</pre><pre>Brottsbalken 16 kap. 8 § lyder: ''Den som i\r\nuttalande eller i annat meddelande som sprids hotar\r\neller uttrycker missaktning för folkgrupp eller\r\nannan sådan grupp av personer med anspelning på\r\nras, hudfärg, nationellt eller etniskt ursprung eller\r\ntrosbekännelse, döms för hets mot folkgrupp till\r\nfängelse i högst två år eller, om brottet är ringa, till\r\nböter.''</pre><pre>Det finns också lagstiftning med förbud mot\r\nbärande av politiska uniformer, armbindlar och\r\nliknande. I pressen rapporterades från den\r\nnynazistiska demonstrationen i Göteborg den 21\r\nnovember att demonstranterna var likadant klädda\r\ni svart med svartpolerade marschkängor, svarta\r\nbyxor, svarta bomberjackor, svarta mössor med\r\npolitiska emblem, svarta rånarluvor och politiska\r\nsymboler på ärmen. ''Judesvin'' och liknande\r\nslagord hördes från demonstrationen. Polisen som\r\nvar närvarande ingrep inte vare sig med stöd av\r\nbrottsbestämmelsen om hets mot folkgrupp eller\r\nlagen om förbud mot politiska uniformer.</pre><pre>Jag vill därför fråga justitieministern:</pre><pre>Vilka åtgärder är regeringen beredd att vidta för att\r\npolis och åklagare skall ägna ökad uppmärksamhet\r\nåt denna typ av brottslighet?</pre><pre>1993/94:225 av Chatrine Pålsson (kds) till\r\njustitieministern om barnens rätt till umgänge med\r\nfar- och morföräldrar:</pre><pre>Bland de 120 000 barn i Sverige med bristande\r\nfaderskontakt döljer det sig minst lika många\r\nfarföräldrar eller andra närstående som kan\r\nförvägras träffa sina barnbarn.</pre><pre>Barns intresse av att träffa och umgås med mor- och\r\nfarföräldrar är inte till fullo tillgodosett i den\r\nnuvarande lagstiftningen. Socialnämnden har\r\nendast i tre fall fört mor- och farföräldrars talan,\r\nenligt föräldrabalken 6 kap. 15 §. Denna paragraf\r\nslår fast att om barnets vårdnadshavare motsätter\r\nsig det umgänge som begärs av någon annan än en\r\nförälder, skall rätten besluta, på talan av\r\nsocialnämnden, om umgänge efter vad som är bäst\r\nför barnet.</pre><pre>Eftersom det kan finnas en konflikt mellan barnets\r\nvårdnadshavare och andra närstående till barnet\r\nutsätts barn i fall där barnet förvägras att träffa sina\r\nmor- eller farföräldrar för en nedbrytande\r\nlojalitetskonflikt. Den nuvarande lagstiftningen\r\nmåste anses som otillräcklig för att reglera intresen\r\ntill förmån för barnets bästa.</pre><pre>Avser statsrådet vidta åtgärder för att komma till\r\nrätta med problemet?</pre><pre>1993/94:226 av Chatrine Pålsson (kds) till\r\nsocialministern om stöd till hiv-drabbade familjer:</pre><pre>Behovet av en samlad strategi över de sociala\r\nkonsekvenserna för familjer där någon drabbats av\r\nhiv blir allt större. En studie i Stockholm bland 144\r\nbarn till hiv-smittade föräldrar visar att 74 % av\r\nbarnen riskerar att bli föräldralösa inom en snar\r\nframtid.</pre><pre>Hitintills har samhällets insatser i frågan inriktats\r\npå den medicinska vården. Men det finns ett stort\r\nbehov av att snarast utverka en plan för hur vi\r\nmöter andra behov inom sjukvården, socialtjänsten\r\noch skolan.</pre><pre>Nyligen bildades ett europeiskt forum för att möta\r\nsärskilda behov för barn och familjer som drabbats\r\nav hiv. Ett samarbete med detta forum och en egen\r\nuppbyggnad av en övergripande verksamhet för de\r\nhiv-drabbade är viktig.</pre><pre>Avser statsrådet vidta åtgärder för att möta de\r\nsociala behov som upstår för hiv-drabbade\r\nfamiljer?</pre><pre>1993/94:227 av Bertil Måbrink (v) till\r\nutrikesministern om offentlighet rörande vissa\r\nutvisade diplomaters aktiviteter:</pre><pre>Tre iranska diplomater utvisades från Sverige den\r\n15 november. Utvisningen motiverades med att de\r\ntre bl.a. bedrivit spionverksamhet riktad mot\r\niranska flyktingar i Sverige.</pre><pre>Efter utvisningen har iranska organisationer i\r\nSverige uttryckt stark oro över detta och krävt att\r\ndessa diplomaters aktiviteter klarläggs och\r\noffentliggörs. Om inte detta meddelas kan heller\r\ninte de iranska flyktingarna veta hur de skall skydda\r\nsig mot fortsatta aktiviteter från den iranska\r\nregimens sida riktade mot flyktingarna.</pre><pre>Mot bakgrund av detta vill jag fråga\r\nutrikesministern:</pre><pre>Ämnar regeringen verka för att de iranska\r\norganisationerna i Sverige meddelas vilka slags\r\naktiviteter de utvisade diplomaterna bedrivit\r\ngentemot iranska flyktingar i landet?</pre><pre>1993/94:228 av Eva Zetterberg (v) till\r\nutbildningsministern om en samvetsklausul inom\r\nutbildningen:</pre><pre>Regeringen har ensidigt tillsatt en utredning med\r\nsyfte att införa en s.k. samvetsklausul. Enligt\r\ndirektiven skall inriktningen vara att ge studenter\r\nsom av etiska, religiösa eller andra skäl vill avstå\r\nfrån ett visst utbildningsmoment möjlighet att göra\r\ndetta. Främst skulle detta gälla vårdyrkeslinjer.</pre><pre>Eftersom Vänsterpartiet tycker att en\r\nsamvetsklausul är en felaktig begränsning av\r\nutbildningen vill jag fråga utbildningsministern:</pre><pre>Kommer regeringen att införa en samvetsklausul\r\nenligt de intentioner som finns i\r\nkommittédirektiven?</pre><pre>1993/94:229 av Göthe Knutson (m) till statsrådet\r\nBo Könberg om husläkare:</pre><pre>Enligt tidningsuppgifter på måndagen kommer\r\nvissa läkare, som av landstinget i Stockholm\r\nbetecknas som olämpliga, att ingå i\r\nhusläkarsystemet.</pre><pre>Från sjukvårdshuvudmannen kommer\r\noroväckande uttalanden men husläkarlagen anses\r\ntillstå även olämpliga läkare att etablera sig som\r\nhusläkare.</pre><pre>Om uppgifterna är riktiga finns skäl att ingripa.</pre><pre>Vilka åtgärder avser sjukvårdsministern vidta för\r\natt ge möjlighet att hindra läkare, som gjort sig\r\nskyldiga till dokumenterad felaktig behandling eller\r\npå annat sätt agerat klandervärt att etablera sig som\r\nhusläkare?</pre><pre>44 §  Kammaren åtskildes kl. 20.34.</pre><pre>Förhandlingarna leddes</pre><pre>av talmannen från sammanträdets början t.o.m. 17\r\n§ anf. 107 (delvis),</pre><pre>av förste vice talmannen därefter t.o.m.\r\najourneringen kl. 16.51,</pre><pre>av andre vice talmannen därefter t.o.m. 36 § anf.\r\n222 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}