{"dokumentstatus":{"dokument":{"hangar_id":"2349289","dok_id":"GH0923","rm":"1993/94","beteckning":"23","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"23","slutnummer":"0","datum":"1993-11-12 00:00:00","systemdatum":"2005-10-27 13:36:48","publicerad":"1993-11-12 00:00:00","titel":"Riksdagens snabbprotokoll 1993/94:23 Fredagen den 12 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{E69A9FAC-FFB7-4CB4-82E2-58D80C1ADC7F}","dokument_url_text":"http://data.riksdagen.se/dokument/GH0923/text","dokument_url_html":"http://data.riksdagen.se/dokument/GH0923","dokumentstatus_url_xml":"http://data.riksdagen.se/dokumentstatus/GH0923","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:23</div>\r\n<div class=\"sidhuvud_datum\">Fredagen den 12 november</div>\r\n<div class=\"sidhuvud_klockslag\">Kl. 9.00--10.54</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:38 och fråga\r\n1993/94:90 om yttrandefriheten och Salman\r\nRushdie</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Pierre Schori har i en interpellation\r\nställt ett antal frågor till statsminister Carl Bildt om\r\nSverige, yttrandefriheten och Salman Rushdie.\r\nInterpellationen har överlämnats till mig. Bertil\r\nMåbrink har frågat mig om regeringen avser att ta\r\ninitiativ till någon form av bojkott mot Iran. Jag\r\navser besvara interpellationen och frågan i ett\r\nsammanhang.</pre><pre>Den svenska regeringen har från första stund skarpt\r\nmarkerat mot dödshotet mot författaren Salman\r\nRushdie. I februari 1989 framfördes till Irans\r\nambassadör att det iranska hotet är absolut\r\noacceptabelt, oförenligt med internationell rätt och\r\nmot alla principer om religions-, åsikts- och\r\nyttrandefrihet. Denna inställning har därefter\r\nupprepats vid ett flertal bilaterala samtal med\r\nföreträdare för Irans regering. Vice statsminister\r\nBengt Westerbergs utdelande av Tucholskypriset\r\ntill Salman Rushdie i november 1992 är ett annat\r\nexempel på vårt stöd till Salman Rushdies, liksom\r\nandra författares, grundläggande mänskliga frioch\r\nrättigheter. Strax därefter, den 16 november,\r\nuppkallades Irans ambassadör till UD, som\r\nframförde den svenska regeringens oro över den då\r\nförnyade dödsdomen. Detta agerande var resultat\r\nav en gemensam nordisk aktion, beslutad vid\r\nutrikesministermötet i Århus. Sverige var också\r\nmedförslagsställare till en resolution som uttryckte\r\ndjup oro över Rushdiefallet i FN:s kommission för\r\nde mänskliga rättigheterna våren 1993.</pre><pre>För en tid sedan fann Norges regering skäl att kalla\r\nupp Irans ambassadör i Oslo till norska UD. Av\r\nsamma skäl fann också den svenska regeringen\r\nanledning att den 25 oktober till Irans ambassadör\r\ni Stockholm upprepa att uppmaningen till mord är\r\nhelt oacceptabel och innebär ett hot mot\r\nsäkerheten för medborgare i alla länder. Den\r\nstrider också mot internationell rätt liksom\r\nreligions-, åsikts- och yttrandefriheten. En religiös\r\nmotivering kan aldrig tillåtas att rättfärdiga en\r\ndödsdom. Regeringen uppmanade den iranska\r\nregeringen att ta avstånd från dödsdomen och från\r\nutfästelsen om en penningbelöning till den som\r\nverkställer domen.</pre><pre>Herr talman! Regeringen kommer att fortsätta att\r\nuttrycka stöd för uppfattningen att Salman\r\nRushdie, och varje författare och publicist,\r\nomfattas av de grundläggande mänskliga fri- och\r\nrättigheterna. Regeringen ser mycket allvarligt på\r\ndet hot mot också svenska medborgare som den\r\ns.k. fatwan innebär, och kommer också i\r\nfortsättningen att påtala detta för Irans regering,\r\nsåväl i bilaterala som i multilaterala sammanhang.\r\nTillsammans med andra länder hoppas regeringen\r\nkunna övertyga Iran att den hittillsvarande iranska\r\ninställningen i Rushdiefallet är emot Irans egna\r\npolitiska och ekonomiska intressen.</pre><pre>Regeringen planerar inte några initiativ till\r\nsanktioner mot Iran. För att sanktioner skall ha\r\navsedd verkan krävs ett brett internationellt stöd.\r\nFörutsättningarna för ett sådant stöd saknas, enligt\r\nregeringens bedömning. Som jag den 18 februari\r\nförra året framförde i kammaren, har vi vid sidan\r\nav arbetet i FN kunnat föra en kritisk dialog med\r\nIran, bl.a. för att främja de mänskliga\r\nrättigheterna. Vår kompromisslösa hållning vad\r\navser dessa rättigheter är otvetydig, vilket\r\nsjälvfallet kommit till uttryck även i Rushdiefallet.</pre><pre>Genom bl.a. sin oacceptabla inställning i\r\nRushdiefallet har Iran även ställt sig vid sidan av\r\nmycket av det internationella samarbete som\r\nekonomiskt och politiskt skulle gagna Iran. Ett\r\nuppriktigt menat avståndstagande till den s.k.\r\nfatwan från Irans regering skulle på sikt ha en\r\npositiv effekt på strävan att komma till rätta med de\r\nekonomiska besvärligheter som landet befinner sig\r\ni, en strävan som trots allt tycks finnas hos delar\r\ninom det iranska samhället.</pre><pre>Herr talman! Det bör ha framgått av vad jag har\r\nsagt inledningsvis, att Sverige alltsedan den s.k.\r\nfatwan uttalades i februari 1989 tillmätt Salman\r\nRushdie-fallet stor principiell och humanitär\r\nbetydelse, och fortsätter att göra det. Tyvärr\r\nföranleder Rushdiefallets fortsatta aktualitet stor\r\nbesvikelse över att Iran inte på allvar tycks vilja gå\r\nin i den mer konstruktiva diskussion med de\r\neuropeiska länderna som man från Irans sida\r\nuttryckt intresse för. Sverige kommer i samverkan\r\nmed övriga nordiska länder och i FN att fortsätta\r\nverka för att den iranska regeringen tar avstånd\r\nfrån dödsdomen mot Salman Rushdie.</pre><pre>Som ett exempel på nordisk samverkan i detta\r\nsammanhang vill jag avslutningsvis peka på det\r\nuttalande som de nordiska utrikesministrarna\r\ngjorde i Mariehamn den 8 november. I detta\r\nuttalande uttrycker vi stark oro över dödsdomen\r\nmot Rushdie liksom över att den utfästa belöningen\r\nför ett sådant dåd kvarstår. Vi tar också avstånd\r\nfrån de hot och allvarliga våldshandlingar som\r\nförfattarens översättare och förläggare utsatts för,\r\noch uppmanar med skärpa den iranska regeringen\r\natt otvetydigt ta avstånd från dödsdomen och de\r\nprispengar som har utlovats.</pre><pre>Anf. 2  PIERRE SCHORI (s):</pre><pre>Herr talman! Jag ber att få tacka för svaret, fru\r\nutrikesminister. Sent om sider har vi fått ett mera\r\nsamlat offentligt ställningstagande från regeringen\r\ni denna principiellt mycket viktiga fråga om\r\nyttrandefrihet och människors rätt att säga och\r\nskriva det som de tänker.</pre><pre>Jag har framställt min interpellation mot bakgrund\r\nav att tystnaden har varit ganska bedövande från\r\nregeringens statsråd. Jag har inte hört\r\nstatsministern uttala sig i denna fråga. Jag har inte\r\nhört utrikesministern säga något offentligt tidigare.\r\nInte heller har jag hört Alf Svensson, som säger sig\r\nvara ansvarig för mänskliga rättigheter i\r\nregeringen, säga något. Och jag har inte hört\r\nkulturministern säga någonting offentligt och\r\ntydligt i fallet Rushdie, som nu har varit aktuellt i\r\nflera år.</pre><pre>Jag fick ett ganska långt svar av utrikesministern.\r\nMen om det har skett någonting, är det andra som\r\nhar tagit initiativ, som sedan Sverige har följt upp\r\npå olika sätt. Det har alltså inte gjorts något aktivt\r\nställningstagande, utan det har varit fråga om ett\r\nreaktivt ställningstagande, som jag ser det. Om det\r\nhar skett någonting på svensk nivå, som en följd av\r\natt man har reagerat på vad andra först har gjort,\r\nhar det sällan skett någonting med full kraft. Man\r\nhar kallat upp en diplomatisk representant för Iran\r\ntill UD, men då har det inte varit utrikesministern\r\nsjälv som har sagt det som skall sägas -- det framgår\r\nav svaret -- till skillnad från hur det har gått till i\r\nt.ex. Norge.</pre><pre>Det är därför bra att vi har fått en mer samlad\r\nredovisning. Man vet nu var Sverige står. Men det\r\nhittillsvarande agerandet i denna principiellt\r\nmycket viktiga fråga, som går långt utöver\r\npersonen Salman Rushdie, har saknats, och det var\r\nanledningen till att jag framställde min\r\ninterpellation.</pre><pre>Herr talman! Jag framställde min interpellation till\r\nstatsministern. Vid riksdagens öppnande stod han\r\nhär i talarstolen och angav som en av de första\r\npunkterna i regeringsförklaringen, att Sveriges röst\r\ni världen är en klar stämma för mänskliga\r\nrättigheter. Eftersom han i denna viktiga fråga inte\r\nhade uttalat sig, ville jag att han skulle svara på\r\nmina frågor. Jag ville att statsministern skulle svara\r\nockså därför att det har förekommit -- kanske\r\nogrundade -- insinuationer i dagspressen om att han\r\nav affärsmässiga skäl och med hänsyn till Iran\r\nbackat från att själv här göra ett klarare\r\nställningstagande. Detta hade statsministern nu\r\nkunnat bemöta.</pre><pre>Jag har i alla fall fått det här svaret. Det bör nu\r\nframgå klart var Sverige står, och det är bra.</pre><pre>Det finns också ett annat skäl till att ta upp denna\r\nfråga, fru utrikesminister. Man kan lätt få\r\nföreställningen att det här rör sig om ett slags\r\nkollektiv dom från islamiska krafters sida mot en\r\noliktänkande. Men det är viktigt att framhålla -- jag\r\ntror nog att utrikesministern är ense med mig -- att\r\ndet här rör sig om en liten, fundamentalistisk del av\r\ndenna stora, viktiga kultur och civilisation som\r\nislam utgör, som beter sig på detta sätt.</pre><pre>Jag tycker att vi kan glädja oss åt att det i dagarna\r\nhar getts ut en tjock bok, där 300 framträdande\r\narabiska och muslimska intellektuella författare,\r\nkulturarbetare etc. ställer sig på Salman Rushdies\r\nsida när det gäller hans rätt till yttrandefrihet.\r\nMånga av dem säger: Jag ställer upp på din sida, för\r\natt du skall få säga någonting som jag egentligen\r\ninte delar din uppfattning om.</pre><pre>Men det är yttrandefriheten, vilken ända sedan\r\nupplysningstiden har varit så viktig för\r\ncivilisationen i världen, som nu står på spel.</pre><pre>Jag vill avslutningsvis rikta en fråga till\r\nutrikesministern: Kan vi i fortsättningen räkna med\r\natt regeringen genom sina statsråd, inte bara\r\ntjänstemän, är beredd att fortsatt driva frågan om\r\nSalman Rushdies rätt att fritt framföra sina åsikter\r\nutan att drabbas av dödshot och utan att behöva\r\nleva under sådana fruktansvärda personliga\r\nförhållanden? Det gäller ju så mycket mer än\r\nhonom själv.</pre><pre>Anf. 3  BERTIL MÅBRINK (v):</pre><pre>Herr talman! Jag tackar för svaret från\r\nutrikesministern.</pre><pre>Dödsdomen mot Salman Rushdie är det yttersta\r\ntecknet på den iranska regimens totala avsaknad av\r\nrespekt för demokratiska värden och internationell\r\nrätt. Dödsdomen visar också att regimen i Teheran\r\ninte nöjer sig med att förvägra medborgare inom\r\nlandets gränser allt vad mänskliga rättigheter\r\ninnebär, utan söker med våld förvägra även\r\nregimkritiker utanför landet att använda sin\r\nyttrandefrihet. Det är väl känt att den iranska\r\nsäkerhetspolisen och terrorister lejda av den\r\niranska regimen jagar regimkritiker världen över\r\noch utför mord och terrordåd för att tysta dessa.\r\nDetta påpekades med eftertryck av bl.a. Salman\r\nRushdie själv häromdagen.</pre><pre>Den yttersta konsekvensen av denna terrorpolitik\r\när just dödsdomen mot och den snart femåriga\r\njakten på Rushdie, vari attentatet mot William\r\nNygaard troligen ingår.</pre><pre>Den svenska regeringens diplomatiska agerande,\r\nsom utrikesministern nämner i sitt svar, dels vad\r\navser stöd till Salman Rushdie och dels vad avser\r\nprotester mot den iranska regimen, är bra men inte\r\ntillräckligt. Jag skulle vilja se mer kraftfulla\r\nåtgärder från regeringens sida, åtminstone ett\r\ninitiativ till ett vapenembargo.</pre><pre>Jag har svårt att se varför världssamfundet skall\r\ninföra sanktioner mot Libyen på grund av dess\r\nvägran att utlämna två misstänkta terrorister, när\r\nman inte gör det mot Iran som ännu mer uppenbart\r\nligger bakom mycket av den internationella\r\nterrorismen. Det får aldrig vara så, att ekonomiska\r\nintressen skall väga tyngre än försvaret av\r\nmänskliga rättigheter, och att stater av den\r\nanledningen avstår från att vidta åtgärder mot en\r\nstat som grovt kränker de mänskliga rättigheterna.</pre><pre>I fallet Iran kan man dock misstänka att det just är\r\nekonomiska intressen som hindrar ett kraftfullare\r\nagerande från västvärldens sida inklusive Sverige.\r\nTyskland, Japan och Italien är tre av Irans största\r\nhandelspartner. Alla tre har ironiskt nog varit\r\nskådeplatser för attentat med koppling till den\r\niranska regimen. I Italien och Japan har man t.o.m.\r\nbedrivit jakt på försvarare av Rushdie. Ingen av\r\ndessa stater har dock infört några bilaterala\r\nsanktioner eller, såvitt jag vet, agerat för FN-\r\nsanktioner mot Iran.</pre><pre>Vi vet att ett flertal svenska storföretag för mycket\r\nstora summor tillverkar varor för export till Iran,\r\nbl.a. Volvo, Scania och ABB. Dessa företag har\r\ngivetvis allt intresse i världen av att inga som helst\r\nekonomiska sanktioner införs. Dessa företags\r\nintressen får dock aldrig blandas ihop med Sveriges\r\nintresse att alltid och överallt agera för försvaret av\r\nmänskliga rättigheter. Det är min förhoppning att\r\nregeringen inte gör denna sammanblandning.</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Herr talman! Pierre Schori ställde en fråga till mig\r\nom regeringen avser att fortsätta agera i Sulman\r\nRushdie-fallet. Svaret på den frågan är ja. Det som\r\nligger närmast till hands är behandlingen av\r\nfrågorna om de mänskliga rättigheterna i tredje\r\nutskottet i FN.</pre><pre>Med anledning av Pierre Schoris inlägg vill jag\r\ngärna uttrycka min uppskattning för den markering\r\nsom dåvarande utrikesministern gjorde i februari\r\n1989, vilken också har grundlagt den nuvarande\r\nregeringens inställning i Rushdiefallet. Jag menar\r\nockså att statsministerns regeringsförklaring i\r\noktober 1991, som innehöll en mycket kraftig\r\nmarkering av den nya regeringens starka\r\nengagemang vad gäller mänskliga rättigheter,\r\nnaturligtvis också omfattade detta fall. Vice\r\nstatsministern gjorde i samband med utdelandet av\r\nTucholskypriset ett mycket klart offentligt\r\nställningstagande i frågan. Jag skulle kunna\r\nreturnera Pierre Schoris fråga om uttalanden av\r\noffentliga ställningstaganden med att notera att jag\r\nsjälv inte är riktigt klar över vilka offentliga\r\nuttalanden som gjordes under tiden 1989 och fram\r\ntill regeringsskiftet i oktober 1991. Det är också så,\r\nsom vi är väl medvetna om, att olika händelser\r\naktualiserar frågor. Då måste man med kraft gripa\r\ntag i dessa.</pre><pre>Jag vill understryka att Rushdiefallet var en av de\r\nfrågor som de nordiska utrikesministrarna\r\ndiskuterade i Århus för mer än ett år sedan.\r\nDärefter gjordes gemensamma markeringar i\r\nRushdiefallet, så där fanns en gemensam och\r\nbestämd aktion. Detta har nu följts upp, när vi\r\nträffades i Mariehamn. Det innebär att vi på detta\r\nsätt har etablerat, om jag så får uttrycka mig, en\r\ngemensam nordisk front. Det är en styrka att vi\r\nagerar samnordiskt i denna fråga.</pre><pre>Till Bertil Måbrink vill jag egentligen mest upprepa\r\natt jag självfallet delar Bertil Måbrinks bestämt\r\nuttryckta vilja att vi i kampen för de mänskliga\r\nrättigheterna står på egna ben, och att vi inte skall\r\ninflueras av andra intressen. Däremot, som jag\r\nsade i mitt svar, bedömer inte den svenska\r\nregeringen att det finns några förutsättningar för\r\nframgång när det gäller internationella sanktioner.</pre><pre>Anf. 5  PIERRE SCHORI (s):</pre><pre>Herr talman! Fru utrikesminister! Jag är övertygad\r\nom att vi har samma grundinställning i den här\r\nfrågan. Det som har gett mig anledning att\r\nframställa denna interpellation är att jag har varit\r\nlitet missnöjd med metoderna, dvs. att man från\r\nregeringens sida inte har utnyttjat\r\nregeringsinnehavet på ett bättre sätt genom att med\r\nett tydligare och mer personligt engagemang föra\r\nfram vår ståndpunkt och genom att de berörda\r\nstatsråden själva -- jag nämnde fyra -- ta initiativ i\r\nfrågan.</pre><pre>Det är klart att vi alla här har del i att inte ha tagit\r\nstarkare ställning. Det gäller även tidigare\r\nsocialdemokratiska regeringar. Detta kan jag hålla\r\nmed om. Men nu har Salman Rushdie under flera\r\når levt under denna dödsdom. Därför är det, ju\r\nlängre tiden går, angeläget att trappa upp\r\naktionerna.</pre><pre>Det är bra att regeringen nu agerar utifrån en\r\nnordisk gemensam plattform och att man går vidare\r\ni FN. Jag är övertygad om att man efter den här\r\ndebatten i riksdagen i dag verkligen kommer att\r\nvara på hugget.</pre><pre>Man kan också gå vidare mera tydligt, bilateralt,\r\nfrån regeringen själv. Jag skulle vilja citera vad\r\nCarlos Fuentes, Salman Rushdies mexikanske\r\nkollega, säger. Han påminner om att författare,\r\nskribenter och intellektuella i alla tider och i alla\r\nkulturer har varit utsatta för hot och terror när det\r\ngällt att stå för obekväma sanningar eller att föra\r\nfram egna åsikter. Han erinrar om stalinismen i\r\nSovjetuninonen, om McCarthyismen i USA på\r\n1950-talet och inte minst om författarnas situation i\r\nsin egen kontinent Latinamerika.</pre><pre>Han menar att det som är verkligt upprörande i\r\nfallet Salman Rushdie är att denna intolerans som\r\nman möter från regimen i Iran, avslöjar vad han\r\nkallar för ''kommersiell feghet'' och en allians\r\nmellan denna kommersiella feghet och en\r\nfundamentalistisk inställning. Med det menar han\r\nbl.a. förlag som har svårigheter att ge ut hans\r\nböcker, men han menar kanske framför allt vissa\r\nflygbolag -- British Airways och Lufthansa --\r\nnumera inte tillåter Salman Rushdie att flyga med\r\nderas plan.</pre><pre>Eftersom utrikesministern nu sade att regeringen är\r\nberedd att gå vidare skulle jag uppskatta om man\r\nockså i sina kontakter med de goda vännerna i\r\nLondon och i Bonn skulle vilja aktualisera just\r\ndenna kommersiella feghet.</pre><pre>Anf. 6  BERTIL MÅBRINK (v):</pre><pre>Herr talman! Jag tycker också att det är bra och\r\nvisar på en styrka att det nu sker ett samnordiskt\r\nagerande i den här frågan. Det är viktigt, och vad\r\njag förstår har utrikesministern och regeringen\r\nockså varit aktiva för att få till stånd detta.</pre><pre>Jag har för mig att Salman Rushdie uttalade sig för\r\nnågon vecka sedan och sade att den iranska\r\nregimen är expert på att döda. Jag skulle vilja\r\ntillägga att den också är ledande bland de\r\ntortyrländer som finns när det gäller att använda\r\nraffinerade tortyrmetoder innan offren dödas.</pre><pre>Jag tror att man måste ha klart för sig vad den här\r\nregimen står för. Vi har Rushdieaffären som\r\nexempel på vilka metoder den kan använda sig av\r\noch på att den inte skyr några som helst medel. Jag\r\nciterar vad utrikesministern säger på s. 3 i sitt svar:\r\n''Tyvärr föranleder Rushdiefallets fortsatta\r\naktualitet stor besvikelse över att Iran inte på allvar\r\ntycks vilja gå in i de mer konstruktiva\r\ndiskussionerna med de europeiska länderna som\r\nman från Irans sida uttryckt intresse för.'' Nej, just\r\ndet -- jag tror inte att den regimen är mottaglig för\r\nnågra konstruktiva diskussioner. Jag är mycket\r\ntveksam till om det fungerar med protester. Man\r\nskall framföra protester, och man skall ta upp saken\r\ni olika samtal med regimen, men min uppfattning\r\när att det inte räcker.</pre><pre>I dag finns det inte möjlighet att få stöd för\r\nsanktioner, och jag förstår att man därför inte kan\r\nföra upp frågan på FN:s dagordning. Men Sverige\r\nmåste väl ändå i olika sammanhang ta upp den här\r\nfrågan i samtal med olika länder och med de\r\nnordiska länderna. Så småningom kanske man får\r\nen tillräcklig opinion och majoritet hos FN:s\r\nmedlemmar, för att kunna föra upp frågan på FN:s\r\ndagordning och få till stånd de här sanktionerna.\r\nDet är nämligen det enda som biter på den här\r\nterroregimen i Iran, eftersom man då förkortar dess\r\nexistens. Det är det effektivaste sättet att få bort\r\nden här regimen. Jag utgår ifrån att\r\nutrikesministern och regeringen hela tiden för fram\r\nsanktionsfrågan och försöker skapa opinion, med\r\nhjälp av de breda internationella kontakter ni har.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Salman Rushdie-fallet har både en\r\ndjupt mänsklig dimension och en principiell\r\nbetydelse. Jag skulle vilja avsluta den här debatten\r\nför egen del med att upprepa den svenska\r\nregeringens uppmaning till den iranska regeringen,\r\natt ta avstånd från dödsdomen mot Salman\r\nRushdie.</pre><pre>Överläggningen var härmed avslutad.</pre><pre>2 §  Svar på interpellation 1993/94:33 om våld\r\nmot homosexuella</pre><pre>Anf. 8  Justitieminister GUN HELLSVIK\r\n(m):</pre><pre>Herr talman! Eva Zetterberg har ställt tre frågor till\r\nmig om våld mot homosexuella. Hon har till en\r\nbörjan frågat vilka åtgärder regeringen kommer att\r\nvidta för att kartlägga våldet mot homosexuella.\r\nVidare har hon frågat om regeringen i en\r\nkommande proposition som skall ge högre\r\nstraffvärde för brott med rasistiska inslag kommer\r\natt inkludera även hat mot homosexuella. Hon har\r\nslutligen frågat om regeringen kommer att ta\r\ninitiativ till att hetsförbudet i brottsbalken och\r\ntryckfrihetsförordningen utvidgas till att också\r\nomfatta hets mot homosexuella.</pre><pre>Jag tar först upp Eva Zetterbergs fråga om\r\nregeringens kommande proposition om åtgärder\r\nmot rasistisk och liknande brottslighet.</pre><pre>Regeringen kommer att lämna över en proposition\r\ni de aktuella frågorna till riksdagen inom någon\r\nvecka. I propositionen kommer att lämnas förslag\r\nsom syftar till att motverka brottslighet med\r\nrasistiska eller liknande motiv. I den remiss som\r\nunder denna vecka har granskats av Lagrådet\r\nföreslås således att det i brottsbalken införs en\r\nsärskild straffskärpningsgrund för sådana fall där\r\nett motiv för brottet varit att kränka någon på\r\ngrund av ras, hudfärg, nationellt eller etniskt\r\nursprung, trosbekännelse eller någon annan\r\nliknande omständighet. Lagrådet har lämnat\r\nförslaget utan erinran.</pre><pre>Bakgrunden till regeringens förslag är att en rad\r\nhändelser under senare år visar att gärningar med\r\nrasistiska eller liknande motiv utgör ett allvarligt\r\nhot mot den rättstrygghet som alla i vårt samhälle\r\nhar rätt till, oavsett bakgrund eller ursprung.\r\nGenom straffskärpningsgrunden får invandrare och\r\nandra ett förstärkt skydd mot denna brottslighet.\r\nFörslaget är alltså ett led i regeringens strävan att\r\nminska brottsligheten och att öka människors\r\ntrygghet mot att utsättas för brott.</pre><pre>Skyddet enligt straffskärpningsgrunden bör enligt\r\nregeringens förslag knyta an till de\r\ndiskrimineringsgrunder som anges i bestämmelsen\r\nom hets mot folkgrupp (16 kap. 8 § brottsbalken).\r\nStraffskärpningsgrunden bör alltså gälla fall då ett\r\nmotiv för brottet varit att kränka någon på grund av\r\nras, hudfärg, nationellt eller etniskt ursprung eller\r\ntrosbekännelse. Regeringen avser emellertid att\r\nskyddet skall sträcka sig längre och också omfatta\r\ndiskriminerande motiv av jämförligt slag. I\r\nlagrådsremissen har uttryckligen angetts att\r\nstraffskärpningsgrunden skall kunna tillämpas i fall\r\ndå ett motiv för brottet varit att kränka någon på\r\ngrund av dennes sexuella läggning.</pre><pre>Regeringens förslag innebär alltså ett förstärkt\r\nstraffrättsligt skydd för personer som tillhör utsatta\r\ngrupper, exempelvis homosexuella, mot att bli\r\nutsatta för brott just för att han eller hon tillhör en\r\nsådan grupp.</pre><pre>Jag går nu över till Eva Zetterbergs fråga om en\r\nkartläggning av våldet mot homosexuella.</pre><pre>Eva Zetterberg har i sin interpellation redogjort för\r\nett antal våldsdåd som riktat sig mot homosexuella.\r\nSådana redogörelser har också presenterats i andra\r\nsammanhang. Jag fick nyligen en noggrann\r\ngenomgång av våldet mot homosexuella när\r\nföreträdare för Riksförbundet för sexuellt\r\nlikaberättigande uppvaktade mig i dessa frågor.\r\nRegeringen har också gett Folkhälsoinstitutet i\r\nuppdrag att följa utvecklingen av de homosexuellas\r\nsituation och att överväga i vilka former\r\ndiskriminering av homosexuella kan motverkas.\r\nFolkhälsoinstitutet skall återkommande lämna\r\nregeringen rapporter på detta område.</pre><pre>Mot denna bakgrund anser jag att det i nuläget inte\r\nfinns anledning att initiera en kartläggning av\r\nvåldet mot homosexuella. Det kan förutsättas att\r\nFolkhälsoinstitutet bevakar behovet av sådana\r\nstudier. Jag vill här upprepa att regeringen avser att\r\ngå längre än att bara kartlägga våldet mot\r\nhomosexuella. Som jag nyss nämnt kommer\r\nnämligen regeringen att föreslå åtgärder för att\r\nmotverka bl.a. våldsbrott som begås med\r\ndiskriminerande motiv.</pre><pre>Vad slutligen gäller bestämmelsen i brottsbalken\r\nom hets mot folkgrupp måste man ha klart för sig\r\natt denna inte skyddar enskilda individer utan avser\r\nkollektivt bestämda grupper. Någon målsägande\r\nfinns alltså inte vid detta brott. Den brottsliga\r\ngärningen består i att någon i uttalande eller annat\r\nmeddelande som sprids hotar eller uttrycker\r\nmissaktning för folkgrupp eller annan sådan grupp\r\nav personer med anspelning på ras, hudfärg,\r\nnationellt eller etniskt ursprung eller\r\ntrosbekännelse. Homosexuella som grupp omfattas\r\ninte av bestämmelsen om hets mot folkgrupp.\r\nStraffbestämmelsen gäller nämligen bara då ett\r\nangrepp riktas mot en grupp av personer som är av\r\nt.ex. en viss ras eller som är av olika raser,\r\nhudfärger, nationella eller etniska ursprung eller\r\nreligioner, exempelvis invandrare i allmänhet.</pre><pre>En motsvarande bestämmelse om hets mot\r\nfolkgrupp finns i tryckfrihetsförordningen (7 kap.\r\n4 § 11). Gärningen är således straffbelagd även när\r\nden begås i tryckt skrift. Nämnas bör att det i\r\nyttrandefrihetsgrundlagen tagits in en bestämmelse\r\nom att gärningar som anges som tryckfrihetsbrott i\r\ntryckfrihetsförordningen skall anses som\r\nyttrandefrihetsbrott om de begås i andra\r\nmassmedier än tryckta skrifter (5 kap 1 §).</pre><pre>En ändring av bestämmelsen om hets mot\r\nfolkgrupp förutsätter ändring i grundlag för att\r\nbestämmelsen skall vara tillämplig även på\r\nyttranden i medier och får alltså återverkningar när\r\ndet gäller både tryckfriheten och yttrandefriheten.\r\nVad det här gäller är att finna den rätta avvägningen\r\nmellan yttrandefrihetsintresset och skilda gruppers\r\nbehov av skydd mot nedsättande omdömen eller\r\nkritik. Mot bakgrund av vikten av vidaste möjliga\r\nyttrandefrihet anser jag att det saknas anledning att\r\nutvidga förbudet mot hets mot folkgrupp till att\r\nomfatta även homosexuella. Jag är alltså inte\r\nberedd att ta initiativ till en sådan utvidgning. Man\r\nskall dock inte överdriva betydelsen härav. I princip\r\när nämligen varje form av diskriminerande angrepp\r\npå enskilda homosexuella redan i dag\r\nkriminaliserat, och skyddet förstärks nu ytterligare.\r\nJag vill slutligen understryka att det främsta vapnet\r\nmot alla former av diskriminering är den fria debatt\r\nsom förs i ett öppet samhälle.</pre><pre>Anf. 9  EVA ZETTERBERG (v):</pre><pre>Herr talman! Jag vill först tacka justitieministern\r\nför svaret på interpellationen.</pre><pre>Det är viktigt att den här debatten förs i riksdagen.\r\nDet är också viktigt att den här debatten om våld\r\nmot homosexuella förs brett ute i samhället, i\r\nmassmedier och bland enskilda.</pre><pre>Bakgrunden till min interpellation är att det,\r\nbeklagligtvis, faktiskt förekommer organiserat våld\r\nriktat mot homosexuella som grupp. Jag har i min\r\ninterpellation nämnt några exempel på detta våld.\r\nDet gäller t.ex. överfall mot RFSL:s lokaler och\r\nenskilda medlemmar i Växjö. Det gäller en bomb\r\nmot de homosexuellas lokaler här i Stockholm. Det\r\ngäller t.o.m. mord på homosexuella män -- mord\r\nsom helt klart har begåtts utifrån den klart uttalade\r\nuppfattningen att det här skall riktas mot\r\nhomosexuella personer.</pre><pre>Jag menar alltså att detta är ett problem som har\r\ntilltagit i allvar i vårt land och att det finns all\r\nanledning att vi alla engagerar oss i detta.</pre><pre>Jag vill också, när nu den här debatten förs i\r\nriksdagen, beklaga att den person som jag gärna\r\nhade sett delta i den här debatten tyvärr inte längre\r\nfinns bland oss. Jag avser då Kent Carlsson -- en\r\nperson som hade mycket ingående kunskaper i det\r\nhär ämnet och som, det är jag övertygad om, skulle\r\nha kunnat tillföra debatten ytterligare djup och\r\nbredd. Beklagligtvis finns alltså Kent Carlsson inte\r\nhär. Jag ser det som en uppgift för oss andra som\r\när engagerade i frågor på det här området att föra\r\ndebatten vidare.</pre><pre>Med anledning av justitieministerns svar vill jag ta\r\nupp frågan om en kartläggning. Jag har i min\r\ninterpellation och i detta korta anförande fört fram\r\natt det förekommer organiserat våld mot\r\nhomosexuella och att det enligt min uppfattning\r\nskulle föranleda en kartläggning för att vi inte bara\r\nskall ha dessa enskilda exempel att visa på när det\r\ngäller frågan om hur pass organiserat våldet är, hur\r\ndet riktar sig och vad vi kan göra för att stävja\r\nvåldet.</pre><pre>Jag är naturligtvis glad över att Folkhälsoinstitutet,\r\nenligt justitieministern, har i uppgift att bevaka\r\nfrågan och att återkomma med rapporter. Men jag\r\nanser alltså att det hade behövts ytterligare\r\nåtgärder. Jag skulle gärna vilja höra om\r\njustitieministern har någon uppfattning om\r\nhuruvida man i ett senare skede, efter de här\r\nrapporterna, skulle kunna tänka sig att återkomma\r\nmed en kartläggning.</pre><pre>En annan fråga som jag skulle vilja ta upp med\r\njustitieministern är den fråga som justitieministern\r\ninleder med i sitt svar, nämligen när hon besvarar\r\nmin fråga om en proposition kommer till riksdagen\r\ni de aktuella ämnena. Justitieministern svarar att en\r\nsådan proposition mycket snart kommer och att\r\nman där föreslår att det i brottsbalken införs en\r\nsärskild straffskärpningsgrund för sådana fall där\r\nmotiv för brottet varit att kränka någon på grund av\r\nras, hudfärg, nationellt eller etniskt ursprung,\r\ntrosbekännelse eller någon annan liknande\r\nomständighet. Enligt Lagrådet har man också där\r\nuppenbarligen ansett att våld som riktar sig mot\r\nhomosexuella skall kunna likställas.</pre><pre>Jag är väldigt glad över det svaret, och jag tror att\r\ndet är en mycket viktig signal. Dessutom är det\r\nviktigt att den här ändringen snart kan komma.</pre><pre>Herr talman! Som en andra punkt skulle jag vilja ta\r\nupp frågan om hets mot folkgrupp och den senare\r\ndelen av svaret. Justitieministern anser inte att det\r\nfinns någon anledning att ändra i brottsbalken eller\r\ntryckfrihetslagen. Jag menar -- liksom\r\njustitieministern säger i svaret, och jag citerar -- att\r\n''det främsta vapnet mot alla former av\r\ndiskriminering är den fria debatt som förs i ett\r\nöppet samhälle''. Detta är en självklar\r\nförutsättning.</pre><pre>En annan förutsättning är att det i vårt samhälle är\r\nsjälvklart att våld mot en enskild homosexuell skall\r\nbeivras och behandlas som andra brott. Men jag\r\nmenar att det finns all anledning att också se på\r\nfrågan om homosexuella som grupp, inte som\r\nenskilda, som drabbas. Här förekommer det\r\norganiserat våld och organiserad hets mot\r\nhomosexuella som grupp.</pre><pre>Vi vet från lagstiftningen i andra länder att detta\r\nhar tagit sig uttryck så, att det är förbjudet att\r\nuttrycka sin homosexualitet, att det är förbjudet att\r\ni skrift eller tal nämna dessa saker. Det är en\r\nsituation som till varje pris måste undvikas i\r\nSverige. Det här skulle kunna ta sig uttryck så, att\r\nman helt klart menar att hets mot homosexuella\r\nkan jämställas med hets mot folkgrupp.</pre><pre>Det finns ju exempel i vårt land på nazistiska\r\ngrupper, exempelvis i Göteborg, som har spritt\r\nskrifter där man klart uppmanar till ökat våld mot\r\nhomosexuella. Jag menar att den balansgång som\r\njustitieministern talar om gentemot\r\nyttrandefriheten naturligtvis kan vara svår att gå.\r\nMen det måste ändå vara väldigt tydligt att vi kan\r\ngöra det på det här området -- liksom vi kan vad\r\ngäller våld och hets mot andra folkgrupper.</pre><pre>Anf. 10  Justitieminister GUN HELLSVIK\r\n(m):</pre><pre>Herr talman! Vi är helt klart överens om att det är\r\nden fria debatten i ett öppet samhälle som är\r\navgörande.</pre><pre>Jag ser som ett viktigt tillskott det\r\nlagändringsförslag som nu kommer från\r\nJustitiedepartementet. Jag vill påpeka när det\r\ngäller detta med att homosexualitet skulle\r\nbetraktas som liknande omständighet att det rör sig\r\nom ett förslag från Justitiedepartementet som\r\nLagrådet har accepterat. Det är alltså inte ett\r\nförslag från Lagrådet.</pre><pre>När det gäller de två frågorna om uppföljningen av\r\nvåldet kan jag säga att det är mindre än ett år sedan\r\nregeringen gav Folkhälsoinstitutet i uppdrag att\r\nkartlägga och följa upp de homosexuellas situation\r\ni samhället. Jag är informerad om att frågan om\r\nuppföljning har diskuterats i justitieutskottet. Om\r\njag är rätt informerad har justitieutskottet denna\r\nvecka gjort uttalanden motsvarande dem som jag\r\nhar gjort i mitt svar.</pre><pre>När det gäller frågan om hets mot folkgrupp kan jag\r\nsäga att det finns stöd även från\r\nkonstitutionsutskottet. Bakgrunden till att jag,\r\nliksom när det gäller den uppfattning som finns i\r\nkonstitutionsutskottet, inte är beredd att ta\r\nintitiativ till en utvidgning av begreppet hets mot\r\nfolkgrupp är primärt just den svåra avvägningen\r\nmellan yttrandefrihetsintresset och skilda gruppers\r\nbehov av skydd.</pre><pre>Jag vidhåller alltså att jag inte är beredd att ta ett\r\nsådant initiativ.</pre><pre>Anf. 11  EVA ZETTERBERG (v):</pre><pre>Herr talman! Jag vill först till justitieministern säga\r\natt jag uppskattar att förslaget kommer från\r\nJustitiedepartementet och inte enbart från\r\nLagrådet. Det är naturligtvis en viktig skillnad. Det\r\när bra att det finns ett så pass starkt stöd för den\r\nändringen, vilket gör att man kan ha förhoppningen\r\natt den också går igenom. Jag ser det som en\r\nmycket viktig förstärkning av de homosexuellas\r\nrättigheter att vara likställda i vårt samhälle. Det är\r\nvad det handlar om.</pre><pre>Frågan om kartläggning kommer alltså att\r\ndiskuteras vidare. Jag hoppas att det uppdrag som\r\nFolkhälsoinstitutet har innebär att vi kommer att få\r\nfortlöpande rapporter och att vi även kan vidta\r\nåtgärder när så behövs.</pre><pre>Till slut den fråga där justitieministern och vi i\r\nVänsterpartiet verkligen skiljer oss åt, frågan om\r\nhets mot folkgrupp. Det finns alltså skydd för den\r\nenskilda personen. Men jag har fortfarande mycket\r\nsvårt att förstå varför vi accepterar att stävja hets\r\nmot folkgrupp av etniskt eller religiöst skäl, men\r\ninte när det handlar om en grupp homosexuella.\r\nVåldet riktar sig på samma sätt mot denna grupp.\r\nDet skulle vara minst lika angeläget att man även i\r\ntryckfrihetsförordningen, i brottsbalken och i\r\ngrundlagen markerade att vi som samhälle inte\r\naccepterar att hets mot homosexuella tar sig dessa\r\nuttryck, att de över huvud taget skall få förekomma\r\ni vårt land.</pre><pre>Anf. 12  Justitieminister GUN HELLSVIK\r\n(m):</pre><pre>Herr talman! Det är bara att konstatera att Eva\r\nZetterberg och jag har olika syn på de ändringar i\r\ngrundlagen som här diskuteras. För mig är det\r\nviktigt att vi bekämpar fördomar på alla de sätt som\r\nvi möjligen kan. Men vi får inte på denna grund se\r\ndet som en nödvändighet att göra ändringar i\r\ntypbegreppet folkgrupp.</pre><pre>De regler vi här har om hets mot folkgrupp och\r\ningripande till följd av hets mot folkgrupp har en\r\ngrund som är mycket speciell. Jag tror att vi kan\r\nleda tanken fel om vi för in gruppen homosexuella i\r\nde här sammanhangen. Jag tror dessutom att vi kan\r\ngöra de homosexuella individerna en otjänst.</pre><pre>Anf. 13  EVA ZETTERBERG (v):</pre><pre>Herr talman! Om justitieministern är orolig för att\r\ndet skulle skada de homosexuella som individer\r\neller som grupp kan det vara lämpligt att diskutera\r\nsaken med dem som är berörda. Såvitt jag har\r\nförstått finns det ett entydigt önskemål från\r\ngruppen och från enskilda individer som är\r\nhomosexuella att få dessa frågor reglerade i lag, att\r\nvi i lagen som gäller hets mot folkgrupp skulle\r\njämställa homosexuella med de andra grupperna.</pre><pre>Jag vill bara avslutningsvis säga till justitieministern\r\natt jag har mycket svårt att se hur en sådan\r\nbreddning av begreppet hets mot folkgrupp skulle\r\nkunna innebära ett hot mot tryckfriheten. Det är\r\nsnarare så att vi därmed skulle stadga att\r\ntryckfriheten, som vi värnar om i vårt land, inte kan\r\nutövas på sådant sätt att den skadar olika grupper i\r\nlandet. Begreppet folkgrupp gäller inte enbart ett\r\nfolkslag. Det gäller också religiösa skäl, kön osv.\r\nDärför finner jag att det mycket väl skulle vara\r\ntillämpligt i detta fall.</pre><pre>Justitieministern, jag inser att vi får föra debatten\r\nvidare i andra sammanhang och hoppas att vi skall\r\nkunna komma fram till en ändring som också\r\ninnebär att hets mot folkgrupp skall kunna\r\ninnesluta gruppen homosexuella.</pre><pre>3 §  Svar på interpellation 1993/94:19 om\r\nfordonskontroller på väg m.m.</pre><pre>Anf. 14  Kommunikationsminister MATS\r\nODELL (kds):</pre><pre>Herr talman! Sten-Ove Sundström har frågat mig\r\nom 120 000 fordonskontroller på väg kommer att\r\nutföras under 1994, i vilka former och av vem samt\r\nnär regeringen kommer att besluta om\r\nbilinspektörernas organisatoriska hemvist.</pre><pre>Bakgrunden till frågorna är den\r\ntrafiksäkerhetsproposition (1992/93:161) som\r\nriksdagen antog i somras.</pre><pre>Riksdagen har beslutat att Vägverket skall ha det\r\növergripande nationella ansvaret för\r\ntrafiksäkerheten på vägarna. I detta ligger\r\nnaturligtvis också ansvaret för att fordonskontroller\r\nutförs på väg.</pre><pre>I trafiksäkerhetspropositionen läggs fast att\r\nVägverket, Polisen och kommunerna skall vara\r\nhuvudaktörer när det gäller säkerheten på vägarna.\r\nVägverket har därför tillsammans med Polisen\r\nrespektive Svenska kommunförbundet bildat\r\narbetsgrupper för att utveckla formerna för det\r\nvidare samarbetet.</pre><pre>Med Vägverkets nya roll som ansvarig för\r\ntrafiksäkerheten på vägarna följer att verket skall\r\nredovisa vilka resultat som uppnåtts inom detta\r\nområde. Jag kommer därför särskilt att följa att\r\nverket uppfyller det ansvar som åvilar dem.</pre><pre>Riksdagen och regeringen har lagt fast de\r\növergripande målen för trafiksäkerhetsarbetet. Det\r\nankommer därför i första hand på Vägverket,\r\nPolisen och kommunerna att se till att målen nås.\r\nFlygande inspektioner är en del av de åtgärder som\r\nskall förbättra trafiksäkerheten. Jag vill inte ange\r\natt ett exakt antal flygande inspektioner skall\r\nutföras. Jag har dock gjort den bedömningen att\r\nantalet flygande inspektioner bör kunna fördubblas\r\nunder nästa år. Det innebär i sådana fall att ca\r\n120 000 inspektioner bör kunna utföras. Under\r\nhand har Vägverket bekräftat att den aktuella\r\nvolymen kommer att genomföras. Jag utgår därför\r\nfrån att Vägverket och Polisen kommer att utföra\r\ndessa inspektioner. Om myndigheterna inte anser\r\nsig kunna genomföra inspektioner av en sådan\r\nomfattning utgår jag ifrån att de i stället gör andra\r\ninsatser som än mer främjar trafiksäkerheten. Vid\r\nen avvikelse av antalet flygande inspektioner\r\nkommer myndigheterna att för regeringen redovisa\r\navvikelsen och skälen för den.</pre><pre>Genom att riksdagen godkänt de huvudaktörer\r\nsom regeringen utpekat ankommer det på\r\nVägverket att tillsammans med Polisen finna de\r\nlämpligaste formerna för flygande inspektion.\r\nRiksdag och regering har satt upp målen för\r\ntrafiksäkerhetsverksamheten. Regeringen skall\r\ndärför inte gå in och detaljstyra verksamheten utan\r\ndet rent operativa utförandet skall skötas av\r\nVägverket tillsammans med dem Vägverket finner\r\nlämpliga inom ramen för det mål riksdagen\r\nbeslutat.</pre><pre>I betänkandet Kontroll i konkurrens föreslås att\r\nAB Svensk Bilprovnings monopol på periodisk\r\nkontrollbesiktning upphör. Betänkandet bereds för\r\nnärvarande inom departementet. Regeringen\r\nkommer till våren att förelägga riksdagen ett\r\nförslag till ett samlat åtgärdsprogram för att\r\neffektivisera fordonskontrollen.</pre><pre>När det gäller bilinspektörerna är det i avvaktan på\r\nbeslut om förändrad organisation naturligt att\r\nVägverket utnyttjar de bilinspektörer som finns i\r\nverket. Därutöver måste verket anlita annan\r\nteknisk personal i den utsträckning det behövs.\r\nSom jag sade i trafiksäkerhetspropositionen kan\r\nsådana tekniker komma från t.ex. AB Svensk\r\nBilprovning, men även från andra organisationer\r\nmed tillräcklig teknisk kompetens för den här\r\nverksamheten.</pre><pre>Sten-Ove Sundström har även frågat mig om när\r\nregeringen kommer att besluta om\r\nbilinspektörernas organisatoriska hemvist.</pre><pre>Som Sten-Ove Sundström vet så har Görel Bohlin\r\ni sin utredning om den framtida\r\nförarprövarverksamheten föreslagit att\r\nbilinspektörerna fortsatt skall kunna utgöra en\r\nbuffert inom förarprövarverksamheten, dvs. vid\r\nt.ex. högsäsong skall även bilinspektörerna kunna\r\nanvändas för förarprövning. Görel Bohlin har\r\ndärför föreslagit att bilinspektörerna förs över till\r\nden myndighet som hon anser skall ha hand om\r\ndenna verksamhet i framtiden.</pre><pre>För närvarande pågår ett beredningsarbete inom\r\ndepartementet när det gäller den framtida\r\nförarprövarverksamheten. I budgetpropositionen\r\nkommer regeringen om möjligt att redovisa vissa\r\nställningstaganden. Parallellt med arbetet om\r\nförarprövningen bereds frågan om\r\nbilinspektörernas framtida organisatoriska\r\nhemvist. Jag är därför inte beredd att nu gå\r\nnärmare in på dessa frågor.</pre><pre>Anf. 15  STEN-OVE SUNDSTRÖM (s):</pre><pre>Herr talman! Jag tackar kommunikationsministern\r\nför svaret på min interpellation. Bakgrunden till\r\nden är naturligtvis de beslut som fattats här i\r\nriksdagen samt de utredningar som gjorts på\r\ntrafiksäkerhetsområdet.</pre><pre>Den förändring som innebär att fler fordon skall\r\nkontrolleras på vägarna fr.o.m. 1994 tror jag kan bli\r\nväldigt svår att genomföra, eftersom det ännu inte\r\nfinns en klar organisation för hur dessa kontroller\r\nskall klaras av.</pre><pre>Visserligen har nu Rikspolisstyrelsen och\r\nVägverket tagit de första kontakterna för att\r\ndiskutera frågan, men ännu har ingen plan\r\nupprättats för hur dessa 120 000 kontroller skall\r\nkunna klaras av. En så omfattande verksamhet kan\r\nbli mycket svår att klara av, om man inte på ett\r\ntidigt stadium kopplar in de resurser som t.ex. AB\r\nSvensk Bilprovning har. Enbart Polisen och\r\nbilinspektörerna kan knappast klara av så många\r\nkontroller som det är fråga om.</pre><pre>Dessutom finns det stora tekniska kunnandet hos\r\nBilprovnings personal, eftersom man där genomför\r\nbetydligt fler fordonskontroller än vad Polisen och\r\nbilinspektörerna gör. Att inte nyttja den resurs som\r\nBilprovning har vore samhällsekonomiskt slöseri\r\nsom jag inte tror att vi har råd med i dessa tider.</pre><pre>Det får inte bli en bristfällig kontrollverksamhet\r\nliknande den som fanns på 50- och 60-talen, då\r\nbristen på kunnande hos kontrollpersonalen ofta\r\nskapade stor irritation hos fordonsägarna och\r\ntrafikanterna.</pre><pre>Sedan till bilinspektörernas organisatoriska\r\nhemvist och förarprövarverksamheten. Där döljer\r\nsig statsrådet bakom formuleringar om att\r\n''beredningsarbete pågår på departementet''. Det\r\när inte bra, Mats Odell har haft gott om tid på sig\r\natt komma till beslut i denna fråga. Det är inte bra\r\natt denna viktiga fråga hamnar i långbänk, med\r\ntanke på den osäkerhet som har spridit sig bland\r\nalla aktörer på trafiksäkerhetsområdet, inte minst\r\nde direkt berörda.</pre><pre>Egentligen borde valet inte vara svårt.\r\nTrafikutskottet och denna kammare har klarlagt att\r\ndet inte är lämpligt att den myndighet som utfärdar\r\nriktlinjerna för den kontrollverksamhet som vi nu\r\ntalar om är den som också genomför kontrollen.\r\nUtfärdande och kontrollerande myndighet bör inte\r\nvara en och samma myndighet. Det är ett allmänt\r\nkrav som genomsyrar många områden. Det ställs\r\nkrav på opartiskhet och mycket annat. Alltså kan\r\ninte bilinspektörerna vara kvar i Vägverket.</pre><pre>Nu har Görel Bohlins utredning föreslagit en ny\r\nmyndighet för förarprövarverksamheten där\r\nBilinspektörerna kan ingå. Men Görel Bohlin har\r\näven andra synpunkter. Hon talar om AB Svensk\r\nBilprovnings lämplighet som förarprövare.</pre><pre>Låt mig läsa några rader ur Görel Bohlins\r\nutredningsförslag. Hon säger att det främst är tre\r\nomständigheter som talar för att Svensk\r\nBilprovning kan anses lämpligt att handha\r\nförarprövarverksamheten: den regionala\r\ntäckningen, dvs. antalet mottagningsstationer,\r\nspridningen över hela landet -- ASB har också vant\r\nsig vid olika föreskrivande myndigheter, i dag nio --\r\noch en koppling till trafiksäkerheten på så sätt att\r\nSvensk Bilprovning kan påta sig arbetet att påverka\r\nförare. Många förare kommer någon gång under\r\nåret till ASB, och möjligheterna att påverka\r\nförarnas förhållningssätt i trafiken ökar därmed.</pre><pre>Det är naturligtvis inte rimligt att i dagens\r\nsamhällsekonomi ytterligare bygga ut den statliga\r\nbyråkratin på trafiksäkerhetsområdet -- jag tror att\r\nMats Odell kan hålla med om det -- när vi nyligen\r\nhar lagt ner en, dvs. Trafiksäkerhetsverket.\r\nSamtidigt har Bohlins utredning pekat på\r\nfördelarna med att lägga över\r\nförarprövarverksamheten till Svensk Bilprovning.</pre><pre>Visst går det bra att samordna verksamheten när\r\ndet gäller fordonskontrollen på väg och\r\nförarprövarverksamheten, men då måste\r\nkommunikationsministern komma till skott i dessa\r\nviktiga frågor, som ju utgör grunden för att\r\nmyndigheterna skall kunna hitta lämpliga\r\nlösningar.</pre><pre>Det är viktigt att Mats Odell inte gömmer sig\r\nbakom ständiga formuleringar om att beredning\r\npågår. Då löper vi risken att detta inte kommer att\r\ngenomföras i verkligheten. Vi måste som sagt\r\nkomma till skott i dessa viktiga frågor. Det är\r\nmånga som väntar på att departementet och\r\nstatsrådet skall komma till beslut i dessa frågor.</pre><pre>Hur skall myndigheterna annars kunna upprätta\r\nden effektiva verksamhet som vi eftersträvar? Det\r\när viktigt att snabbt komma fram till beslut om\r\nförarprövarnas och bilinspektörernas hemvist eller\r\ni alla fall ge en indikation om regeringen kommer\r\natt tillskapa en ny myndighet eller om man kommer\r\natt använda de resurser som redan i dag finns hos\r\nt.ex. ASB och andra aktörer.</pre><pre>Anf. 16  Kommunikationsminister MATS\r\nODELL (kds):</pre><pre>Herr talman! Sten-Ove Sundström tror att det blir\r\nsvårt att klara av de 120 000 inspektionerna. Jag\r\nkan bara upprepa vad jag ursprungligen sade i mitt\r\ninterpellationssvar: ''Under hand har Vägverket\r\nbekräftat att den aktuella volymen kommer attt\r\ngenomföras.''</pre><pre>Jag måste därför, herr talman, utgå från att\r\nVägverket och Polisen kommer att utföra dessa\r\ninspektioner. Om man inte anser sig kunna\r\ngenomföra inspektionerna i så här stor omfattning,\r\nkommer man att vidta andra åtgärder som främjar\r\ntrafiksäkerheten i minst samma omfattning som\r\ndessa inspektioner skulle ha gjort.</pre><pre>Jag har alltså en mycket stark anledning att tro att\r\nman kommer att kunna genomföra 120 000\r\ninspektioner under den aktuella perioden.</pre><pre>När det så gäller Görel Bohlins utredning är det,\r\nsom Sten-Ove Sundström mycket väl vet eftersom\r\nhan följt utredningen mycket nära, så att\r\nremissutlåtandena över utredningsförslaget inte ger\r\nnågon klar indikation om hur\r\nförarprövarverksamheten bör organiseras i\r\nframtiden. Därför pågår nu inom\r\nKommunikationsdepartementet en överarbetning\r\nav förslaget. Inriktningen är -- jag kan här avslöja\r\nen nyhet för Sten-Ove Sundström -- att vi skall\r\nlägga fram ett förslag under februari. Förslaget\r\nkommer vi att remissbehandla. Tanken är att lägga\r\nen proposition på riksdagens bord för behandling\r\nunder 1994.</pre><pre>Detta är vad som händer. Jag anser inte, herr\r\ntalman, att detta är att gömma sig bakom\r\nformuleringar om att beredning pågår. Det här är\r\nen mycket viktig sak. Jag håller helt och hållet med\r\nSten-Ove Sundström om det angelägna i att inte\r\ntillskapa nya myndigheter i onödan.</pre><pre>Anf. 17  STEN-OVE SUNDSTRÖM (s):</pre><pre>Herr talman! Jag tycker att det är bra att kvarnarna\r\näntligen rör på sig inom\r\nKommunikationsdepartementet. Vi är ju överens\r\nom att det här är en viktig fråga. Det har pågått en\r\nprocess sedan försommaren. Som jag upplever det\r\när det här inte den typen av frågor som vi inte kan\r\nkomma överens om. Både trafikutskottet och\r\nkammaren har slagit fast riktlinjer som det bör vara\r\nrelativt enkelt att arbeta efter.</pre><pre>Jag är naturligtvis glad över att det kommer ett\r\nförslag i februari, som går ut på remiss. Samtidigt\r\nhoppas jag att Mats Odell har läst ordentligt de\r\nremissutlåtanden som har kommit in. I flertalet av\r\ndem påpekas Svensk Bilprovnings position i detta\r\narbete och hur man kan utnyttja företaget för att\r\nåstadkomma en bättre trafiksäkerhet. Även om\r\nregeringen vill, som Mats Odell säger i sitt svar,\r\nsläppa bilprovningsmonopolet när det gäller\r\nkontrollbesiktningar, är det viktigt att redan nu ta\r\ntill vara det kunnande som finns hos ASB:s\r\npersonal. ASB gör ju fler kontrollbesiktningar än\r\nvad Polisen och bilinspektörerna gör.</pre><pre>Jag tror att det är viktigt att tänka på detta, inte\r\nminst ur servicesynpunkt, eftersom just Svensk\r\nBilprovning har en så bra geografisk spridning.\r\nSannolikt kan konkurrens i framtiden bli verklighet\r\nendast i några få storstadsregioner. För att möta\r\nbehovet i övriga landet är det viktigt att ha en\r\norganisation som täcker hela landet, för att därmed\r\nåstadkomma en bra service.</pre><pre>Jag tycker naturligtvis att det är bra att allt det sker\r\nsom kommunikationsministern talar om, men\r\nsamtidigt hade jag hoppats att det skulle gå litet\r\nsnabbare. Jag är övertygad om att om vi politiskt\r\ninte har klarlagt aktörernas roll på området, då\r\nkommer inte heller fordonskontrollerna på väg att\r\nkunna genomföras effektivt, eftersom Polisen och\r\nVägverket sannolikt kommer att sväva i viss\r\nosäkerhet.</pre><pre>Anf. 18  Kommunikationsminister MATS\r\nODELL (kds):</pre><pre>Herr talman! Allt talar för att\r\nfordonsinspektionerna på väg, s.k. flygande\r\ninspektioner, under nästa år kommer att fördubblas\r\ntill 120 000.</pre><pre>Beträffande Görel Bohlins utredning kan jag glädja\r\nSten-Ove Sundström med att säga att det kommer\r\natt gå fortare. Förslaget kommer så tidigt att man\r\nhinner med en remissbehandling och en\r\nproposition i februari. Det är alltså en snabb\r\nprocess.</pre><pre>Anf. 19  STEN-OVE SUNDSTRÖM (s):</pre><pre>Herr talman! Det senaste klarläggandet från\r\nstatsrådet låter bra. Låt oss hoppas att Vägverket\r\nväger in de viktiga synpunkter som riksdagen har\r\nhaft när det gäller att skilja utfärdande myndighet\r\nfrån den som kontrollerar verksamheten. Det har\r\nskett på många områden, och jag hoppas att vi kan\r\ngöra det också på detta område, samtidigt som vi\r\nundviker att skapa en ny myndighet. Det är bra av\r\nflera skäl: ekonomiska, byråkratiska och därför att\r\nvi nyligen har dragit in en myndighet, TSV, för att\r\nrenodla verksamheten. Jag har därför\r\nförhoppningar att också ASB skall kunna få en bra\r\nposition, eftersom ASB har det bästa tekniska\r\nkunnandet när det gäller den här typen av\r\nkontrollverksamhet.</pre><pre>Överläggningen var härmed avslutad.</pre><pre>\r\n4 §  Svar på interpellation 1993/94:24 om\r\nåtgärder för att förbättra flyg- och\r\ntågförbindelserna mellan Malmfälten och Luleå</pre><pre>Anf. 20  Kommunikationsminister MATS\r\nODELL (kds):</pre><pre>Herr talman! Bruno Poromaa har frågat mig om jag\r\när beredd att vidta några åtgärder i syfte att\r\nåtminstone uppnå samma nivå både standard- och\r\nkostnadsmässigt i såväl flyg- som tågtrafiken mellan\r\nMalmfälten och Luleå som det var vid tidpunkten\r\nföre flygets avreglering.</pre><pre>Flygets avreglering, som Bruno Poromaa hänvisar\r\ntill, var ett viktigt steg på trafikpolitikens område.\r\nAvregleringen banade väg för konkurrens också\r\ninom flygmarknaden efter decennier med monopol\r\noch myndighetsreglering. Konkurrensen är\r\nsjälvklart inte något självändamål, men den\r\nrepresenterar ett viktigt instrument för att\r\nåstadkomma ökad effektivitet och lägre kostnader\r\ninom flyget.</pre><pre>Många orter har genom flygets avreglering fått\r\nlägre flygpriser. Norrlandskommuner finns även\r\nmed bland dessa. Men övergången från ett system\r\nmed mångåriga regleringar till en fri marknad har\r\ninte varit helt problemfri. Samtidigt som det är\r\nviktigt att flygföretagen får möjlighet att pröva sig\r\nfram innan man gör något definitivt omdöme om\r\nvad marknaden förmår måste det finnas en\r\nberedskap från statsmakternas sida att ingripa när\r\nen grundläggande trafikförsörjning saknas.</pre><pre>Om det visar sig att det finns brister i\r\ntrafikförsörjningen som måste åtgärdas måste detta\r\ngöras enligt särskilda regler som är gemensamma\r\nför Sverige, Norge och EG-länderna.</pre><pre>Staten har tagit ett särskilt ansvar för trafiken\r\nmellan Östersund och Umeå för att trygga behovet\r\nav sjukvårdsresor. Staten har vidare ytterligare\r\nkoncentrerat bidraget till kommunala flygplatser i\r\nNorrlands inland.</pre><pre>Regeringen följer utvecklingen av trafiken på de\r\ninterna Norrlandslinjerna noga och avser att\r\nbehandla dessa frågor mer ingående under hösten\r\nmed sikte på en redovisning i den kommande\r\nbudgetpropositionen.</pre><pre>Vad gäller frågan om tågtrafik från Kiruna och\r\nGällivare till Luleå kan inledningsvis konstateras\r\natt SJ i enlighet med det trafikpolitiska beslutet år\r\n1988 skall bedriva tågtrafik på affärsmässiga\r\ngrunder. Statsmakternas uppgift är att fastställa de\r\növergripande målen för SJ:s verksamhet. Detta\r\ninnebär bl.a. att SJ självt fattar beslut om\r\ntrafikupplägg, rullande materiel m.m.</pre><pre>Avseende trafiken mellan Kiruna och Luleå kan\r\nföljande sägas på basis av uppgifter från SJ. Det\r\nfinns i dag tre möjligheter att resa med tåg mellan\r\nKiruna och Luleå. Ett av de tåg som trafikerar\r\nsträckan var tidigare ett motorvagnståg (det s.k.\r\n''snabbtåget'') som SJ hyrde in från Länstrafiken i\r\nMalmöhus Län AB. Tack vare dess\r\ngångegenskaper kunde man hålla ca 10 % högre\r\nhastighet på sträckan än med lok och\r\nkonventionella vagnar. Motorvagnståget är sedan\r\nen tid tillbaka utbytt mot ett loktåg med vagnar som\r\nmedger samma ''överhastighet'' som gällde för\r\nmotorvagnståget. Restiden skall dessutom minskas\r\nmed ytterligare ca 15 minuter i december i år.</pre><pre>Utöver det faktum att restiden med loktåget inte är\r\nlängre än med det s.k. ''snabbtåget'' har loktåget 30\r\nsittplatser mer än vad motorvagnståget hade. SJ har\r\nvidare fattat beslut om att förstärka tåget med\r\nytterligare en sittvagn för att möta den\r\nresandeökning som skett på sträckan. Skulle även\r\ndenna kapacitet visa sig vara för liten kan\r\nytterligare vagnar kopplas till tack vare att det är ett\r\nloktåg som används i trafiken.</pre><pre>Anf. 21   BRUNO POROMAA (s):</pre><pre>Herr talman! Jag skall be att få tacka statsrådet för\r\nsvaret på min fråga även om jag inte är riktigt nöjd\r\nmed det.</pre><pre>Jag skall börja med det som statsrådet slutade med,\r\nnämligen tågtrafiken. Ett ökat antal vagnar mellan\r\nLuleå och Kiruna i det s.k. snabbtåget är en ny\r\nföreetelse. För tre veckor sedan åkte jag med tåget\r\nfrån Luleå till Kiruna. Tåget var överfullt med ett\r\ntrettiotal passagerare. De fick stå i gångar och vid\r\nutgången hopträngda av diverse gods och hundar.\r\nJag själv fick sitta på trappan vid utgången, men det\r\nsaknar betydelse i detta sammanhang.</pre><pre>Om denna situation hade uppstått här i södra\r\nSverige hade det rått rena upploppsstämmningen.\r\nMen på detta tåg var ändock alla nöjda. Det\r\nverkade som att passagerarna var tacksamma att de\r\növer huvud taget fick följa med tåget.</pre><pre>Jag vill erinra om att SJ för tre fyra år sedan talade\r\nom nyinvestering i ett större s.k. snabbtåg som\r\nskulle förkorta restiden mellan Luleå och Kiruna\r\ntill ungefär tre timmar mot i dag drygt fyra timmar\r\nom tåget kan hålla sina tider, vilket är mycket\r\nsällsynt.</pre><pre>Kiruna är utan tvekan flygets strykpojke. Vi hade\r\ntidigare en väldigt bra situation, vågar jag påstå.\r\nTvå plan gick dagligen till Stockholm och flera\r\nmatarturer till Luleå, och det var acceptabla priser.\r\nI dag är situationen en helt annan. Det är verkligen\r\nsynnerligen bekymmersamt.</pre><pre>Under hösten har det varit otroligt svårt för\r\npassagerare att över huvud taget ta sig till\r\nStockholm. Nordiska rådets svenska delegation var\r\npå besök vid Esrange. Där påtalade man med allvar\r\nde bristfälligheter som finns inom flyget. De var\r\ntvungna att transportera sina kunder ända till\r\nEvenes i nordnorge för att få dem till kontinenten,\r\noch med bil till Luleå. När nu turistsäsongen i dag\r\när passerad är kapaciteten acceptabel. Men jag\r\nbefarar att situationen återigen blir bekymmersam\r\nnär turistsäsongen börjar mot vårvintern.</pre><pre>Jag vill också nämna den prissättning som gäller\r\nflyget mellan Luleå och Kiruna. I dag kostar en tur-\r\noch-retur-biljett mellan Luleå och Kiruna 2 700 kr.\r\nDet är exakt samma pris som mellan Luleå och\r\nLondon.</pre><pre>Under dessa förhållanden har vi inte möjligheter\r\natt utveckla eller över huvud taget fortsätta med\r\nnäringslivet. Näringslivet i Malmfälten är inriktat\r\npå kontinental verksamhet. LKAB har sina kunder\r\npå kontinenten, och den växande rymdindustrin\r\nhar sina kunder ute i världen.</pre><pre>Jag vill med god lust påstå att det hade varit\r\nrenhårigare av statsrådet om han på min fråga om\r\nhan är beredd att vidta åtgärder när det gäller flyget\r\nhade svarat: Nej. Det är i varje fall så jag\r\nuppfattade svaret.</pre><pre>Detta långa svar innehåller inga som helst konkreta\r\nåtgärder. I allmänna ordalag sägs: ''Regeringen\r\nföljer utvecklingen av trafiken på de interna\r\nNorrlandslinjerna noga och avser att behandla\r\ndessa frågor mer ingående under hösten med sikte\r\npå en redovisning i den kommande\r\nbudgetpropositionen.'' Hur skall man tolka detta?\r\nÄr det regeringens mening att ta inititativ till en\r\ngemensam upphandling för hela Norrlandsflyget,\r\noch kommer ett sådant förslag i den kommande\r\nbudgetpropositionen? Det är frågor som många i\r\nlänet väntar sig att få ett svar på.</pre><pre>Luftfartsverket har helt nyligen presenterat en\r\nslutrapport om flyget inom Norrland. Den har gett\r\nen klar bild av de strukturella förhållandena i\r\nNorrlands flygtrafikförsörjning. Man har också\r\nfrån verkets sida gjort en omdömesgill bedömning\r\nav de mått och steg som måste vidtas för att\r\nsäkerställa och utveckla flygkommunikationerna\r\npå ett tidsenligt sätt.</pre><pre>Jag vill fråga statsrådet: Kommer regeringen att\r\nhantera verkets förslag till flygförbindelser på ett\r\nskyndsamt sätt, med grundläggande krav på\r\nflygförbindelser året om, acceptabel turtäthet,\r\nacceptabel standard på flygplanen samt samordning\r\nav såväl tidtabell som biljettpris?</pre><pre>Samordningen är dålig för exempelvis de\r\npassagerare som skall åka från Östersund och\r\nvidare upp mot Luleå. Luleåplanet har gått 15\r\nminuter före det flygplanet från Östersund har\r\nlandat.</pre><pre>Anf. 22  KARIN ISRAELSSON (c):</pre><pre>Fru talman! Från Centerns sida har vi känt ett stort\r\nbehov av att skydda de möjligheter till goda\r\nförbindelser som bör finnas i våra norra län. Flyget\r\nförkortar på ett utomordentligt sätt avstånd i både\r\ntid och rum. Kommunerna och landstingen betalar\r\nstora summor för att finansiera egna flygplatser.</pre><pre>Norrlandsresenärerna har i många år fått betala\r\nmera per flygmil är de som flyger mot södra Sverige\r\nfrån Arlanda. Vid avregleringen fanns en stor oro\r\natt dessa prisskillnader skulle förstärkas. Visst finns\r\ndet flyglinjer som är oroväckande dyra, vilket\r\nnaturligtvis bidrar till att minska utnyttjadet av\r\nflygförbindelsen. Men det har också skett\r\nförbättringar.</pre><pre>Både företagare och privatpassagerare är mera\r\nprismedvetna i dag än förut. Det är därför\r\ntillfredsställande att Mats Odell anger att det måste\r\nfinnas en beredskap från statsmakternas sida att\r\ningripa när en grundläggande trafikförsörjning\r\nsaknas. Det är inte acceptabelt med den situation\r\nsom råder på t.ex. linjen Kiruna--Luleå--Arlanda.</pre><pre>Kommunikationsministern anger även att åtgärder\r\nsom berör trafikförsörjningen skall göras enligt\r\nsärskilda regler som är gemensamma för Sverige,\r\nNorge och EG-länderna. Det vore intressant att få\r\nen redovisning av vad dessa regler innefattar.</pre><pre>I svaret anges också att regeringen under hösten\r\nnärmare skall behandla frågorna om att\r\nsamordning mellan Norrlandslinjerna måste\r\nuppmärksammas och att detta skall redovisas i\r\nbudgetförslaget i januari. Vi skulle nog alla\r\nuppskatta om man försökte samordna avgångstider\r\nmed ankomsttider. Som Bruno Poromaa nyss\r\nanförde är det i dag olyckligt att personer som\r\nflyger från Östersund med Holmström Air och vill\r\nåka till Luleå missar Skyways morgontur med 20\r\nminuter.</pre><pre>Det är sådana tidsdifferenser som man bör se över.\r\nDetsamma gäller tågens ankomsttid och bussars\r\navgång. Jag är väl medveten om att olika\r\ntrafikföretag med olika ägarkonstellationer driver\r\ndessa linjer. Men om regeringen tar ett sådant\r\ninitiativ borde en samordning kunna diskuteras och\r\ngenomföras. När allt färre förbindelser finns blir\r\nkravet på goda anslutningar större.</pre><pre>Konkurser är numera inte ovanliga för de flygbolag\r\nsom trafikerar inlandslinjerna. Den senaste gäller\r\nflygförbindelsen Umeå--Lycksele--Vilhelmina. Nu\r\nges också möjlighet till flyg från Gunnarns flygfält,\r\nförhoppningsvis direkt till Arlanda. Det borde\r\nkunna kombineras med flyg Gällivare--Gunnarn--\r\nArlanda.</pre><pre>På en sådan linje skulle chartertrafik ge ett gott\r\ntillskott till turistnäringen. Det finns gott om plats\r\nför sådana besökare. Det kan ge många\r\narbetstillfällen inom turistnäringen uppe i\r\nNorrlands inland, Västerbotten och Norrbotten.</pre><pre>Goda förbindelser är i dag ett absolut måste för att\r\nutveckla ett bra näringsliv. Av den anledningen är\r\nvåra förhoppningar på den nuvarande regeringen\r\nså stora. Om man satsar så mycket på\r\nföretagsamhet som regeringen gör i dag, är det ett\r\nnödvändigt komplement med goda\r\nkommunikationer. Inte minst Vildmarkståget, i\r\nprivat regi, har visat att om man ger de rätta\r\nförutsättningarna skapas också goda resultat.</pre><pre>Låt fler eldsjälar ta hand om verksamheter som\r\nmisslyckats i statlig regi! Visst fordrar det\r\nsamhällets stöd, men effekterna är så pass stora att\r\ndet betalar sig på sikt.</pre><pre>För övrigt anser vi i Västerbotten att Botniabanan\r\nskulle ge en snabb förbindelse längs kusten som\r\nmed lämpliga anknytningar till inlandet kan ge\r\nbetydligt bättre service. En Botniabana som når\r\nHaparanda bidrar också till bättre\r\nkommunikationer inom Norrbottens län. Att redan\r\nnu påbörja en projektering ger goda arbetstillfällen\r\ni trakter med hög arbetslöshet. Jag hoppas att detta\r\nockså kommer att tas upp i kommande\r\nbudgetförslag.</pre><pre>Anf. 23  STEN-OVE SUNDSTRÖM (s):</pre><pre>Herr talman! Det är frestande att vid ett sådant här\r\ntillfälle ta upp hela den trafikpolitiska situationen i\r\nNorrland, som nyligen sades här, med Botniabanan\r\nosv., men jag skall koncentrera mig till\r\ninterpellationssvaret.</pre><pre>Visst finns det fördelar med flygets avreglering,\r\nMats Odell, men det finns även nackdelar. Här har\r\nstaten gått in och tagit ansvar på en linje. Det är\r\nlinjen Östersund--Umeå. Det har man gjort för att\r\nmänniskorna i Östersundsregionen skall kunna nå\r\nsitt sjukhus. Det är bra. Men varför vill inte\r\nregeringen på samma sätt ta ansvar för\r\nsjukhusresorna från Kiruna, Gällivare och\r\nArvidsjaur ner till samma regionsjukhus? Det är\r\nockså deras regionsjukhus. Sträckan från Kiruna\r\nner till Umeå är 65 mil. Från Gällivare är det 45 mil\r\ntill regionsjukhuset.</pre><pre>Om man vill se till att människorna i Norrlands\r\ninland får vettiga kommunikationer måste man\r\nvara beredd att ta ansvar för hela regionen, dvs.\r\nhela Norrlands inland. Man kan inte plåstra om ett\r\nfinger om någon har brutit armen. Ingreppen måste\r\ngöras på rätt ställe. Det är inte bara\r\njämtlänningarna och östersundsborna som skall få\r\nen rimlig service för att komma till sitt sjukhus,\r\nutan även norrlänningarna som helhet. Det räcker\r\ninte, Mats Odell, med att följa utveckling här. Det\r\nger inte bättre service för människorna i Norrlands\r\ninland. Här måste man gripa in.</pre><pre>När det gäller persontrafiken efter malmbanan är\r\ndet naturligtvis inte regeringens sak att i detalj gå\r\nin och reglera SJ:s verksamhet. Det antydde också\r\nMats Odell. Det är ingen som har begärt det. Det\r\nkan man naturligtvis inte kräva. Men det har blivit\r\navsevärda försämringar, inte bara tidsmässigt utan\r\näven när det gäller antalet vagnar. Det handlar\r\nframför allt om en kvalitetsförsämring när det\r\ngäller vagnstyper.</pre><pre>Om någon skulle ersätta en DC 9:a på t.ex.\r\nsträckan Stockholm--Luleå med en gammal DC 3:a\r\nskulle det bli en reaktion och en direkt effekt på\r\nresandet. Det är vad det handlar om. Man sätter in\r\nmycket gammalt material här. Jag tycker att\r\nregeringen och Mats Odells departement skall\r\nkunna sända en signal till de berörda så att de\r\nförstår hur viktigt detta är för trafikförsörjningen.</pre><pre>Anf. 24  Kommunikationsminister MATS\r\nODELL (kds):</pre><pre>Herr talman! Bruno Poromaa tyckte att det var fullt\r\npå tåget där uppe. Det är i och för sig glädjande att\r\ndet är många som åker. Detta är något som vi\r\nstockholmare drabbas av varje morgon när vi skall\r\nstiga på tunnelbanan. Jag rekommenderar Bruno\r\nPoromaa att göra en tur med tunnelbanan från\r\nMörby centrum in till T-centralen en morgon. Då\r\nskall han få se att det inte finns sittplatser. Man står\r\nsom packade sillar.</pre><pre>Vi skall naturligtvis inte eftersträva detta på SJ. SJ\r\nhar satt in extravagnar. Det finns nu möjligheter att\r\nsätta in ytterligare extravagnar. Jag vet inte exakt\r\nvad det är för tågmateriel man har, men jag vet att\r\ndet är ett uppgraderat tågmateriel med s.k. mjuk\r\nboggie som gör att man kan köra fortare. Vanligtvis\r\när detta nya eller helt nyrenoverade vagnar. Det är\r\nden generella kunskap som jag har när det gäller\r\ntåg som skall kunna köra fortare.</pre><pre>Bruno Poromaa tar upp detta med att tågen inte\r\nkan hålla sina tider. Jag vet att det är problem på\r\ngrund av att det görs en kraftfull upprustning av\r\nmalmbanan för närvarande. Vi har nu den största\r\nsatsningen på järnväg sedan 1860-talet. Det pågår\r\nhundratals stora järnvägsprojekt ut över det\r\nsvenska järnvägsnätet. Det gör tyvärr att vi får ett\r\nantal förseningar. Det är i och för sig en positiv\r\nverksamhet som pågår, men den medför dess värre\r\nvissa problem för trafikanterna.</pre><pre>När det gäller flyglinjen Kiruna--Luleå går det två\r\ndubbelturer som Skyways flyger. Dessutom har\r\nSAS dels en dubbeltur Arlanda--Luleå--Kiruna,\r\ndels en direkttur Arlanda--Kiruna. Det är den\r\nverklighet som är nu. Det finns med andra ord fyra\r\ndubbelturer per dygn från och till Kiruna antingen\r\nvia Luleå eller direkt till Stockholm.</pre><pre>Bruno Poromaa frågar om det är regeringens\r\nmening att ta initiativ till en gemensam\r\nupphandling, en samordning av tidtabeller osv.\r\nSvaret på den frågan kommer i\r\nbudgetpropositionen. Vi har fått en rapport om\r\ndetta från Luftfartsverket med ett förslag. Vi\r\narbetar med dessa frågor. Svaret kommer i\r\nbudgetpropositionen.</pre><pre>När det gäller samordning av tidtabeller är det\r\nalldeles riktigt, som både Karin Israelsson och\r\nBruno Poromaa säger, att Holmströms plan\r\nkommer fram 15 minuter för sent för att man skall\r\nhinna med det plan som går vidare. Jag har fått\r\nklart för mig att bakgrunden till detta är\r\navgångstiden från Östersund. Planet från\r\nÖstersund måste gå mycket tidigt för att man skall\r\nhinna med det andra planet. Landstinget där\r\nmotsätter sig att de patienter som skall med planet\r\noch som först skall resa in till Östersund i många fall\r\nskulle behöva övernatta där för att hinna med.\r\nPlanet är ju i första hand till för att betjäna dem\r\nsom skall till sjukhuset i Umeå.</pre><pre>Vår målsättning är emellertid att åstadkomma en\r\nsamordning, framför allt genom en uppgörelse\r\nmellan dessa bolag, så att detta skall kunna flyta.\r\nDet vore mycket märkligt om dessa bolag inte skall\r\nkunna komma fram till en sådan samordning av sina\r\nlinjer.</pre><pre>Karin Israelsson frågar mig vad innehållet är i de\r\ngemensamma reglerna. Jag skall ge en mycket kort\r\nsammanfattning av det, herr talman.</pre><pre>En medlemstat, plus Sverige och Norge, får införa\r\nen s.k. allmän trafikplikt på en flyglinje av\r\nregionalpolitiska skäl. Staten skall sedan fastställa\r\nde villkor som skall gälla för den allmänna\r\ntrafikplikten i fråga om tidtabellssamordning,\r\nturtäthet, frekvens, samordning av linjer osv. När\r\ndet flygs på en linje måste den allmänna\r\ntrafikplikten tillföra något ytterligare krav som inte\r\nuppfylls i dag på kommersiell basis, t.ex. när det\r\ngäller turtäthet, samordning och att det skall finnas\r\nett robust nät.</pre><pre>Om ingen är beredd att trafikera en linje på\r\nkommersiell basis enligt de fastställda villkoren kan\r\nstaten lämna en ensamrätt till endast ett\r\ntrafikföretag. Det får man göra under högst tre år.\r\nEnsamrätten skall föregås av ett offentligt\r\nanbudsförfarande, och erbjudandet att delta i\r\nanbudsförfarandet skall offentliggöras enligt vissa\r\nregler. Det finns ett antal regler för själva\r\nupphandlingsförfarandet som jag inte behöver\r\nredogöra för.</pre><pre>Slutligen kan även medlemsstaten, eller Sverige\r\neller Norge, ge ersättning till ett flygbolag under\r\nförutsättning att det uppfyller det villkor som gäller\r\nför den allmänna trafikplikten. Ersättningen skall\r\nberäknas med hänsyn till de kostnader och intäkter\r\nsom den här tjänsten medför. Så ser de regler ut\r\nsom man kan följa om man bestämmer sig för att\r\ngöra en gemensam upphandling, herr talman.</pre><pre>Botniabanan finns med i Banverkets stomnätsplan.\r\nFörslaget där är att den första etappen skall vara\r\nfrån Husum till Örnsköldsvik.</pre><pre>Herr talman! Jag tror att jag även har svarat på\r\nSten-Ove Sundströms fråga. Luftfartsverket har\r\nlämnat en rapport. Vi behandlar den. Svaret\r\nkommer i budgetpropositionen.</pre><pre>Anf. 25  BRUNO POROMAA (s):</pre><pre>Herr talman! Jag noterar med stor tacksamhet att\r\nstatsrådet betade av alla dessa synpunkter mycket\r\ndetaljerat. Men jag tyckte att det var en mycket\r\ndålig jämförelse när han talade om tunnelbanan i\r\nStockholm och jämförde den med tåget mellan\r\nLuleå och Kiruna. Det är helt andra avstånd där.\r\nOm man skulle sätta sig på tunnelbanan i fyra\r\ntimmar, eller stå i den, tror jag att man hamnar i\r\nSundsvall. Det var verkligen ett dåligt exempel.\r\nDet är inte gångbart att jag åker hem till Kiruna och\r\ntalar om att eftersom man får trängas i tunnelbanan\r\ni Stockholm får vi också göra det.</pre><pre>När det gäller vagnarna kan jag tala om att det är\r\nvagnar från 60-talet som är reparerade. Det är i och\r\nför sig ganska god standard på dem, men det är\r\nvagnar som har gått i trafik i södra Sverige.</pre><pre>När det gäller upprustningen av malmbanan gör\r\nkommunikationsministern ett korrekt påpekande.\r\nDen har ju pågått i flera år och varit ett störande\r\nmoment i tågtrafiken. Men nu är ju banan\r\nupprustad så de problemen skall inte kvarstå. Det\r\nhänder likväl tätt som oftast att tåget inte kan hålla\r\ntiderna. Jag vet inte vad anledningen till det är.</pre><pre>När det gäller flygturerna är det priserna som är det\r\nstora problemet. Tidigare kostade det 600--700 kr\r\natt flyga mellan Luleå och Kiruna. I dag ligger\r\npriset på 2 700 kr. Det är bara portföljbärarna som\r\nhar råd att flyga på den här linjen, dvs. sådana som\r\ninte betalar sin flygbiljett själv.</pre><pre>Jag kan nämna att jag åkte från Kiruna till Luleå\r\nför att vara med på länsskattemyndighetens\r\nsammanträde. Jag var tvungen att ta egen bil\r\neftersom jag inte ville offra så lång tid som det\r\nkrävdes för att flyga. Skattemyndigheten tjänade\r\ndryga tusenlappen tack vare att jag använde mig av\r\negen bil för att åka den här sträckan.</pre><pre>När det gäller upphandlingen kan statsrådet inte ge\r\nnågot svar, men det skulle vara väldigt trevligt att\r\nhöra om statsrådet ändå mäktade med att ange sin\r\npersonliga viljeinriktning. Är det statsrådets tanke\r\natt det skall ske en gemensam upphandling? Vari\r\nligger då svårigheterna? Är det svårt att övertyga\r\nden övriga regeringen? Många förståsigpåare gör\r\ngällande att om man hade använt de 9,3 miljonerna\r\nför en gemensam upphandling, hade man kunnat\r\nträffa en hyfsad uppgörelse.</pre><pre>Jag noterade under den allmänna motionstiden att\r\nredan när regeringen lade fram sin\r\nbudgetproposition talade man om att göra en\r\nupphandling av flygtrafik mellan Östersund och\r\nUmeå. Via motion gjorde jag regeringen\r\nuppmärksam på att det fanns fler flygfält norr om\r\nUmeå, nämligen Kiruna, Gällivare och Arvidsjaur.</pre><pre>Jag trodde att det var ett olycksfall i arbetet, men\r\nså återkommer regeringen i den nya propositionen\r\noch upprepar okunnigheten.</pre><pre>Anf. 26  KARIN ISRAELSSON (c):</pre><pre>Herr talman! Jag tackar statsrådet för\r\nkompletteringen av svaret på min fråga.</pre><pre>Det finns ett skydd i att man kan följa de\r\ninternationella reglerna, om det visar sig att vissa\r\nflygsträckor inte kommer att trafikeras av de\r\nkommersiella bolagen. Naturligtvis är det min\r\nförhoppning att det inte skall vara nödvändigt att\r\ntillämpa dessa regler, men om så skulle vara fallet\r\nhar ändå staten ett övergripande ansvar för goda\r\nkommunikationer, och det känns bra.</pre><pre>Jag ser inget fel i att man har tagit huvudansvaret\r\nför sträckan Östersund--Umeå, eftersom det inte är\r\nen naturlig flygförbindelse i dag. Det är alltid ett\r\nbekymmer med tvärförbindelserna. I Kiruna--\r\nLuleå--Umeå finns dock förbindelse, även från\r\nGällivare och Arvidsjaur till Umeå. I Umeå ligger\r\nju universitetssjukhuset, dit patienter remitteras\r\nfrån hela denna stora region, så det är viktigt att det\r\nfinns goda förbindelser för alla. Inom\r\nVästerbottens län har vi kranskommuner som\r\nTärna och Sorsele -- hela fjällkedjan har väldigt\r\nlånga avstånd till Umeå -- där det inte finns\r\nflygplatser.</pre><pre>Vi som åker väldigt mycket ser hur\r\nkommunikationerna förändras. Bl.a. flygtiderna\r\nförändras, och den tid som har varit kanske det inte\r\när möjligt att komma tillbaka till. Det var ju\r\ntidigare mycket mycket täta förbindelser från\r\nkuststäderna ner till Arlanda.</pre><pre>Vår förhoppning är naturligtvis att flyget skall\r\nkunna finnas kvar och utgöra en god\r\nkommunikationsmöjlighet. Men tåget har också en\r\nframtid i den här regionen, även inom regionen. Då\r\när det viktigt att tåget också ges goda\r\nförutsättningar.</pre><pre>Vi som har åkt tåg förut från Stockholm upp till\r\nNorrlandsorter har varit väl medvetna om att det\r\nvarit betydligt lägre standard på de vagnar som vi\r\nhar fått ta i bruk, jämfört med om man åkt sovvagn\r\nner mot Göteborg och Malmö. Nu håller\r\nförhållandena väl på att förbättras tack vare de\r\ninsatser som görs, så att standarden blir högre för\r\noss som reser med tåg på Norrlandslinjerna. Ännu\r\nåterstår en del att göra, men naturligtvis är det en\r\nkostnadsfråga. Det är dyra investeringar som det\r\nhandlar om.</pre><pre>Vi gläder oss också åt att det är stora förbättringar\r\npå gång på det bannät som skall trafikeras av de nya\r\nvagnarna.</pre><pre>Anf. 27  STEN-OVE SUNDSTRÖM (s):</pre><pre>Herr talman! Jag tycker att det är bra att Mats\r\nOdell ser ett stort värde i Luftfartsverkets rapport.</pre><pre>Kommunikationsministern säger också att svaret\r\nkommer i budgetpropositionen, och det är bra,\r\nmen jag tycker att han redan nu borde kunna ge en\r\nindikation på om han är beredd att ställa upp på att\r\nge samma villkor för inlandskommunerna när det\r\ngäller sjukresor till regionsjukhusen som på\r\nsträckan Östersund--Umeå.</pre><pre>Samtidigt måste jag säga att jag har ibland en\r\nkänsla av, när man diskuterar de trafikpolitiska\r\nfrågorna för Norrlands inland, att många i den här\r\nregionen, kanske också kommunikationsministern,\r\nsaknar tillräcklig kännedom om avstånden i norr.\r\nJag kan förstå att stockholmare som åker T-bana\r\nibland kan ha det besvärligt i morgonrusningen, när\r\ndet är trängsel och passagerarna får stå, men då är\r\ndet trots allt avstånd som vi i mitt hemlän betraktar\r\nsom stenkastsavstånd jämfört med dem vi här talar\r\nom: Kiruna--Umeå och Gällivare--Umeå, 60 resp.\r\n45 mil.</pre><pre>Färdas man till regionsjukhuset, är det oftast\r\nmycket allvarliga saker man reser dit för, och man\r\nhar då behov av komfortabla transporter. Man har\r\nockså behov av att transporten sker inte bara\r\nsnabbt och bekvämt utan också med god komfort.\r\nDet är svårt att klara den sortens sjukresor, om man\r\ntvingas till övernattningar och långa väntetider.</pre><pre>Jag har därför förhoppningen att regeringen nu\r\näntligen skall komma till skott och ge Norrlands\r\ninland service när det gäller kontakter och\r\nsjukresor på ett med andra bygder likvärdigt sätt,\r\nså att malmfältsborna och norrbottningarna i\r\ngemen får samma stöd till kommunikationer till sitt\r\nregionsjukhus som man har i regioner litet längre\r\nsöderut.</pre><pre>Anf. 28  Kommunikationsminister MATS\r\nODELL (kds):</pre><pre>Herr talman! Låt mig först klara ut ett\r\nmissförstånd. Mitt svar till Bruno Poromaa var inte\r\natt ni skall behöva trängas som på tunnelbanan i\r\nStockholm, absolut inte. Mitt svar var klart och\r\nentydigt, nämligen en hälsning från SJ att de är\r\nberedda att sätta in det antal vagnar som behövs för\r\natt det skall bli bra och bekväma transporter på\r\nsträckan. Det är det besked som jag har med mig\r\nfrån SJ.</pre><pre>Jag tog ett exempel, att man på de kortare\r\nsträckorna ofta tvingas stå, men jag håller helt med\r\nom att det är något helt annat att åka 15--20 minuter\r\nän att resa i flera timmar, särskilt om det är fråga\r\nom en sjukresa.</pre><pre>Sedan till Bruno Poromaas och Sten-Ove\r\nSundströms förnyade fråga om min personliga\r\nviljeinriktning. Jag vill bara säga att staten har ett\r\növergripande ansvar, vilket jag också sade i mitt\r\nursprungliga svar. Regeringen är ett kollektiv. Det\r\när kanske i och för sig intressant vad jag tycker i den\r\nhär frågan, men det är intressantare, tror jag, för\r\nbåde Bruno Poromaa och Sten-Ove Sundström vad\r\nsom kommer att stå i budgetpropositionen. Det är\r\nnämligen det som gäller. Den kommer att läggas på\r\nriksdagens bord någon gång i början av januari\r\nmånad.</pre><pre>Anf. 29  BRUNO POROMAA (s):</pre><pre>Herr talman! Det olyckliga med en\r\nflerpartiregering är just det kollektiva ansvaret.\r\nDet är betydligt enklare med en enpartiregering.\r\nDå vet man var de olika statsråden befinner sig i\r\nfråga om sin uppfattning, men i en fyrpartiregering\r\ndrar alla åt var sitt håll. Jag förstår dilemmat för\r\nkommunikationsministern.</pre><pre>Sedan vill jag säga när det gäller hälsningen från SJ,\r\natt man är beredd att öka kapaciteten om så\r\nbehövs, att det vore bra att veta om SJ är beredda\r\natt öka kapaciteten på de andra tågen också, inte\r\nenbart lokaltåget mellan Kiruna och Luleå. Det har\r\nvarit synnerligen bekymmersamt nu i somras med\r\nfullbelagda tåg. Människor har fått stå i det\r\nnärmaste hela vägen från Kiruna ända ner till\r\nStockholm.</pre><pre>Anf. 30  Kommunikationsminister MATS\r\nODELL (kds):</pre><pre>Herr talman! Bruno Poromaa antyder att det skulle\r\nvara svårt för en fyrpartiregering att regera, för där\r\nskulle åsikterna vara så väldigt splittrade. Jag vill\r\nrekommendera Bruno Poromaa att läsa Kjell-Olof\r\nFeldts bok Alla dessa dagar. Där finns en mycket\r\nlivfull beskrivning över hur det gick till bl.a. när\r\nvissa flygplatsfrågor i övre Norrland diskuterades.</pre><pre>Jag vill också rekommendera honom att läsa Sten\r\nAnderssons bok, av vilken framgår att man gick ut\r\noch grät under sammanträdena. Jag tror att\r\nsamarbetet i den nuvarande regeringen är mycket\r\nharmoniskt och fungerar oerhört bra, om jag\r\njämför med många av de interiörer som beskrivs i\r\nde båda nämnda böckerna.</pre><pre>Överläggningen var härmed avslutad.</pre><pre>5 §  Svar på interpellation 1993/94:32 om\r\ntaxinäringen</pre><pre>Anf. 31  Kommunikationsminister MATS ODELL\r\n(kds):</pre><pre>Herr talman! Sten Andersson i Malmö har frågat\r\nmig dels om vilka åtgärder som kan övervägas för\r\natt förhindra och stoppa avarterna som uppstått till\r\nföljd av avregleringen av taxinäringen, dels om jag\r\när beredd att medverka till att oseriös\r\ntaxiverksamhet i storstäderna inte skall ''drabba''\r\nlandsbygdens taxi och dess förmåga att upprätthålla\r\nen god service.</pre><pre>Som Sten Andersson väl känner till, har regeringen\r\nvid flera tillfällen rapporterat till riksdagen om\r\neffekterna av avregleringen av taxi. Så skedde bl.a.\r\ni 1992 års budgetproposition och i den i december\r\n1992 beslutade propositionen 1992/93:106 om\r\nåtgärder rörande taxitrafiken. Vid båda tillfällena\r\nuttalades att beslutet om avregleringen ligger fast.\r\nSärskilt i den sistnämnda propositionen redovisas\r\nen lång rad förslag till åtgärder för att komma till\r\nrätta med en del missförhållanden inom taxi, bl.a.\r\ntaxameterfusk.</pre><pre>Regeringen har också låtit Statskontoret utreda hur\r\ntillsynen över den yrkesmässiga trafiken skall\r\nkunna förbättras. Statskontoret överlämnade sin\r\nrapport den 1 juni i år. Den innehåller inte mindre\r\nän 25 olika åtgärdsförslag. Efter remissbehandling\r\när avsikten att en proposition skall föreläggas\r\nriksdagen under början av år 1994. Innehållet\r\nkommer i stora drag att bli känt i den lagrådsremiss\r\nsom presenteras i mitten av december.</pre><pre>Grundtanken är att skärpa länsstyrelsernas tillsyn\r\növer den yrkesmässiga trafiken genom mer\r\nsamarbete med andra myndigheter och att ge\r\nlänsstyrelserna bättre verktyg i tillsynsarbetet. Vad\r\ngäller taxi skall tillsynen rikta sig inte bara mot\r\ntillståndshavarna utan också mot förarna.</pre><pre>På Sten Anderssons andra fråga kan jag bara säga\r\natt vi måste ha samma regelverk för taxi över hela\r\nlandet. Mot bakgrund av vår diskussion i våras om\r\ntaxametrar och möjligheterna att få dispens från\r\nkravet på taxametrar får jag upprepa:</pre><pre>Om det finns särskilda skäl får Länsstyrelsen medge\r\nundantag från skyldigheten att ha en taxameter. Till\r\nsådana särskilda skäl hör att fordonet uteslutande\r\nskall användas för skolbarnstransporter.</pre><pre>Men både ur allmän synpunkt och med hänsyn till\r\nvikten av att konkurrensen inom taxinäringen\r\nbedrivs på lika villkor är det viktigt att taxifordon är\r\nutrustade med godkända taxametrar. Allt för långt\r\ngående dispenser öppnar vägen för en gråzon med\r\ninslag av olaglig yrkesmässig trafik. Riksdagen har\r\nställt sig bakom regeringens förslag om en mera\r\nrestriktiv dispensgivning från kravet på taxameter.</pre><pre>Anf. 32  STEN ANDERSSON i Malmö (m):</pre><pre>Herr talman! Jag tackar för svaret på frågan. Vi fick\r\nen avreglering av taxi för några år sedan, och vi vill\r\ninte ha tillbaka det gamla systemet. Systemet då\r\nman fick höra ''Vad god dröj'' i telefonen får\r\ntillhöra historien.</pre><pre>Jag har haft kontakter med taxiägare, enskilda\r\ntaxiförare, taxiorganisationer, Bengt Bergström på\r\nLänsstyrelsen i Malmöhus län och Stig Dahlqvist på\r\nTransports avdelning 12 i Malmö och fått många\r\ngoda uppslag och många goda tips om hur man skall\r\nagera för att råda bot på de förhållanden som råder\r\ni dag.</pre><pre>Transport vill återgå till ett tvång vad gäller\r\nbeställningscentraler. Det vill inte jag, därför att\r\njag misstänker att en beställningscentral kommer\r\natt reglera antalet delägare. Då riskerar vi att\r\nåterigen hamna i den situation vi var i tidigare.</pre><pre>Avregleringen har trots allt inneburit många\r\nproblem. Framför allt i storstäderna råder det i dag\r\nkaos. Statsrådet baserar sitt svar på tidigare\r\npropositioner med förslag till åtgärder. Man kan,\r\nom man går ut på gatorna i Stockolm, Göteborg\r\noch Malmö, konstatera att effekten av dessa förslag\r\nhar varit om inte minimal, så i alla fall betydelselös.</pre><pre>Jag skrev också i min interpellation litet grand om\r\nlandsbygdsproblem. Jag förstår mycket väl att man\r\ninte kan skilja på landsbygden och storstäderna i\r\nnågon större omfattning i denna fråga. Jag vill ändå\r\natt tillståndsmyndigheterna visar ett större mått av\r\nflexibilitet.</pre><pre>Ett exempel är en taxiägare utanför Borås som kör\r\nensam och som kanske en gång varannan månad\r\nlåter någon bybo med taxikort köra för honom. Att\r\nden personen skall genomgå någon form av\r\nvidareutbildning för att kunna köra för taxiägaren\r\nen lördagkväll varannan månad tycker jag är\r\nonödigt. Man borde kunna visa en flexibilitet och\r\ntillåta att det sker utan vidareutbildning även\r\nframöver.</pre><pre>Problemet är i dag att seriösa företag inom\r\ntaxibranschen har slagits ut och slås ut. Det är ingen\r\növerdrift, herr statsråd, att påstå att det i dag är\r\noerhört svårt att bedriva seriös taxiverksamhet.\r\nDet råder om inte total laglöshet, så nästintill, inom\r\nbranschen. Vi hör, vi läser i pressen och vi får brev\r\nom alla olika slags kriminalitet som förekommer i\r\nbranschen.</pre><pre>Man vågar inte ta en taxi på gatan. Jag tror att det\r\nvar TV 4 som för en tid sedan gjorde en\r\nenkätundersökning där de bad tittarna ringa in och\r\nberätta om de kände sig trygga eller otrygga när de\r\ntog en taxi på gatan. Man får bedöma en sådan\r\nundersökning för vad den är värd, men den visade\r\natt 70 kände sig osäkra och otrygga om de tog\r\nen taxi på gatan.</pre><pre>Det finns olika minitaxiföretag i Malmö. De kör\r\ninom Malmö kommun för ett pris som är lägre än\r\nbensinkostnaden. Var och en begriper att det finns\r\nnågonting som inte är riktigt ''vitt'' i botten på\r\ndenna verksamhet.</pre><pre>Företagen använder chaufförer som är sjukskrivna,\r\nsjukpensionärer och arbetslösa. De får 35--40 % av\r\nde inkörda pengarna. Ingenting registreras.</pre><pre>I Malmö har man gjort 95 flygande inspektioner.\r\nDet visade sig att taxametrarna var felaktiga eller\r\nuppbrutna vid 36 av dem.</pre><pre>Statsrådet säger att man skall se till att det framöver\r\nendast skall finnas godkända taxametrar. Jag har\r\nhört att det går att fuska med samtliga på\r\nmarknaden befintliga taxametrar. Jag tycker att\r\nstaten har varit litet väl naiv när tillstånd för att\r\nplombera taxametrar har beviljats. Man har\r\nbeviljat ca 600 tillstånd. Tillstånd har även beviljats\r\nför enskilda taxiägare. Jag tycker att det, mot\r\nbakgrund av hur marknaden ser ut, strider mot sunt\r\nförnuft.</pre><pre>Det kommer i dag körrapporter från taxametrarna.\r\nDe behöver man inte bevara. Skatteverket och\r\nlänsstyrelserna säger att de skulle kunna ha en\r\nbättre kontroll än vad som i dag är fallet om\r\ntaxiägarna hade tvingats att bevara dessa rapporter\r\ni enlighet med bokföringslagen. Jag skulle vilja att\r\nstatsrådet kommenterar detta.</pre><pre>Anf. 33  Kommunikationsminister MATS\r\nODELL (kds):</pre><pre>Herr talman! Sten Andersson i Malmö säger med\r\nrätta att det är kaos i storstäderna. I ett\r\nskrämmande TV-program som sändes\r\nhäromkvällen beskrevs delar av den oseriösa\r\ntaxiverksamheten.</pre><pre>Sten Andersson säger också att detta tyder på att\r\neffekterna av tidigare förslag är betydelselösa. Det\r\nvi nu gör är att låta bli att komma med en massa nya\r\nregler. Det handlar om att se till att tillsynen och\r\nuppföljningen fungerar. Det är det som den nya\r\ntaxipropositionen i första hand kommer att ta sikte\r\npå. Vi utgår där från hela det batteri av förslag som\r\nStatskontoret har lagt fram.</pre><pre>I går gick en departementspromemoria från\r\nKommunikationsdepartementet ut på remiss med\r\nett antal förslag till framför allt lagändringar. Det\r\nhandlar om skärpt uppföljning av lämpligheten hos\r\ndem som har fått tillstånd till taxitrafik. Det gäller\r\nsåväl den ekonomiska och personliga lämpligheten\r\nsom laglydnaden. Laglydnaden skall enligt detta\r\nförslag kontrolleras varje gång en tillståndshavare\r\nvill utöka sin fordonspark.</pre><pre>Då skall också fordonet kontrolleras, Sten\r\nAndersson. Man skall t.ex. kontrollera att det har\r\nen godkänd och plomberad taxameter och att\r\ntillståndshavaren står som ägare till fordonet.</pre><pre>Därmed, herr talman, uppfylls faktiskt syftet med\r\ndet gamla kravet på ett fordon--ett tillstånd. Det\r\nkommer att tillgodoses om förslaget vinner gehör\r\noch kan genomföras som en lagändring.</pre><pre>Den andra stora förändring i lagstiftningen som\r\nföreslås är en permanent samkörning av\r\nyrkestrafikregistret med kronofogdemyndighetens\r\ns.k. utsökningsregister.</pre><pre>På så vis kommer länsstyrelserna att få vetskap om\r\nhuruvida tillståndshavaren släpar efter med skatter\r\noch avgifter. De får också på ett enkelt sätt reda på\r\nom det finns betalningsinställelse, om\r\ntillståndshavaren är försatt i konkurs eller har\r\nnäringsförbud, om företaget har trätt i likvidation\r\neller håller på med ett ackord osv.</pre><pre>Den tredje stora förändringen är att det föreslås att\r\nen vandelsprövning av taxiförare skall införas.\r\nFordon i taxitrafik skulle då bara få köras av den\r\nsom har särskild förarlegitimering. En sådan\r\nlegitimering får bara ges till den som är yrkeskunnig\r\noch laglydig och på så vis kan bedömas lämplig. Det\r\när en nyhet, Sten Andersson, att man nu också\r\nprövar förarnas lämplighet i dessa delar.</pre><pre>Förarlegitimeringen skall kunna återkallas. Det\r\ntror jag är en mycket viktig punkt.</pre><pre>Sten Andersson frågar mig också om särskilda\r\nregler för trafik i glesbygd. Kravet på\r\nlokalkännedom skall kunna finnas med i provet för\r\nförarlegitimering, men bara om länsstyrelsen\r\nbedömer att det behövs för taxitrafiken. Det är inte\r\nnödvändigt att man tillämpar detta krav i glesbygd.\r\nDet är alldeles uppenbart att kravet på\r\nlokalkännedom inte är lika viktigt för\r\nlandsbygdstaxi. Förarna hittar nog ändå. Det är ett\r\nexempel på en regel som inte är tillämplig på\r\nlandsbygdstaxi.</pre><pre>På frågan om huruvida det går att fuska med\r\ntaxametrar vill jag svara att alla tillstånd till\r\nplombering kommer att dras in. Det kommer att\r\nske en nyprövning av vilka som är lämpliga att\r\nplombera.</pre><pre>Herr talman! Även frågan om körrapporternas\r\nbevarande behandlas i den proposition som\r\nkommer att ligga på riksdagens bord någon gång\r\nunder februari. Tågordningen är den, att\r\npromemorian nu är ute på remiss. Därefter\r\nkommer lagrådsremissen i mitten av december, och\r\nså läggs en proposition med alla dessa förslag fram\r\npå riksdagens bord under februari månad.</pre><pre>Anf. 34  STEN ANDERSSON i Malmö (m):</pre><pre>Herr talman! Jag tycker att statsrådet har en\r\nmycket positiv inställning. Vi har säkert samma\r\ngrundsyn vad gäller att taxis avreglering skall\r\nbibehållas. Ingen återgång till det gamla systemet\r\nmed ''Var god dröj'' skall ske.</pre><pre>I dag handlar det antingen om för mycket eller för\r\nlitet. Antingen blir man blåst uppåt och får betala\r\nen alldelse för dyr taxinota, eller så får man betala\r\nen alldeles för billig. Vissa taxiföretag kör svart. De\r\nmanipulerar. Som jag sade innan finns det i Malmö\r\nsmåtaxiföretag där taxan understiger kostnaden för\r\nbensinen. Var och en förstår att man inte kan\r\nåterinvestera, betala löner enligt avtal och betala\r\nandra avgifter baserat på dessa intäkter.</pre><pre>Men dessa företag har åtminstone hitintills fått\r\nfortsätta, och vi kan konstatera att de åtgärder som\r\ntidigare har föreslagits har visat sig vara\r\nverkningslösa i praktiken. Vad gäller undantag för\r\nlandsbygdstaxi hoppas jag att berörda länsstyrelser\r\nvisar en positiv flexibilitet.</pre><pre>Statsrådet säger också att man skall dra in alla\r\ntillstånd till plombering av taxametrar för att sedan\r\ndela ut sådana till kanske litet mer seriösa personer.\r\nOckså det är positivt.</pre><pre>Jag vill till sist ställa en mer allmän fråga till\r\nstatsrådet. Småföretagare som genom pressen och\r\nandra media får uppgifter om missförhållandena\r\ninom taxibranschen är ofta, enligt min uppfattning\r\nmed all rätt, oerhört förvånade över att å ena sidan\r\nde, om de missat inbetalning av olika skatter och\r\navgifter, inom en vecka eller 14 dagar får\r\npåminnelse från berörd myndighet med krav på\r\nstraffavgifter och liknande, medan man å andra\r\nsidan inom taxibranschen månad efter månad och\r\når efter år kunnat fortsätta att bedriva en oseriös\r\nverksamhet samtidigt som myndigheterna,\r\nåtminstone hitintills, varit om inte helt så nästan\r\ntandlösa.</pre><pre>Jag hoppas nu att de förslag som statsrådet har\r\nredovisat kommer att innebära att vi på sikt får en\r\nsund taxinäring, där fria företagare i fri konkurrens\r\ntävlar om kunderna.</pre><pre>Anf. 35  Kommunikationsminister MATS\r\nODELL (kds):</pre><pre>Herr talman! Sten Andersson i Malmö pekar på det\r\nfaktum att det förekommer osund konkurrens\r\ngenom att en del kör svart osv. Det är säkert på det\r\nviset, men vi måste komma ihåg att dessa\r\ntaxiföretag i dag har tillstånd. Vad de gör är att de\r\nfuskar med skatter och avgifter, kör med\r\nlönegarantipengar osv. Det är just detta som de nu\r\naktuella förslagen tar sikte på att komma till rätta\r\nmed. Det är där den samkörning som gör att vi skall\r\nfå en effektiv kontroll kommer in.</pre><pre>Vidare riktar många förslag i den kommande\r\npropositionen in sig just på kontrollmyndigheterna.\r\nDet är där som bristerna faktiskt finns i dag. På den\r\npunkten har Sten Andersson rätt. Vi måste se till\r\natt länsstyrelser, skattemyndigheter och polis blir\r\norganiserade på ett sådant sätt och får sådana\r\nresurser att de effektivt kan klara situationen.</pre><pre>Det är min förhoppning att vi kommer att få en\r\nsund taxibransch. Jag tror att Sten Andersson och\r\njag är helt överens om att avregleringen i sig är den\r\nrätta vägen. Men varje avreglering måste ha en\r\nkonkret eftervård. Vad gäller taxi har vi fått gå fram\r\nsteg för steg tillsammans med branschen och våra\r\nmyndigheter, och vi utformar nu en politik som gör\r\natt vi skall få en sund taxibransch med en\r\nfungerande konkurrens, men framför allt också\r\nmed rimliga villkor för den seriösa\r\ntaxiverksamheten. Då kommer taxi att fungera som\r\ndet oerhört viktiga transportslag som denna\r\nverksamhet skall vara i hela vårt land.</pre><pre>Anf. 36  STEN ANDERSSON i Malmö (m):</pre><pre>Herr talman! Jag vill avslutningsvis säga att det\r\nrådde en bred enighet om att avreglera\r\ntaxibranschen, men att man var litet naiv och inte\r\ninsåg vilka problem som i mycket stor utsträckning\r\nskulle komma att dyka upp. Inte heller jag insåg\r\ndetta.</pre><pre>De förslag till åtgärder som hittills har presenterats\r\noch verkställts kan jämföras med att en patient som\r\nkommer in på sjukhuset för ett brutet ben bara får\r\nett plåster på lillfingret. De har inte haft någon\r\nverkan. Men jag hoppas att de nya förslag som\r\nstatsrådet nu har presenterat kommer att gynna\r\nseriösa taxiägare och leda till att förtroendet för taxi\r\nhos allmänheten återställs.</pre><pre>Men det finns en punkt som fortfarande är\r\nbesvärlig, och det är taxametrarna. Jag tror inte att\r\nnågon kan säga att någon av de taxametrar som i\r\ndag finns på marknaden är omöjlig att fuska med.\r\nJag vet mycket väl, herr talman, att människorna --\r\npå gott och ont -- alltid ligger ett steg före\r\nlagstiftningen. Det är något som vi får leva med.\r\nMen det finns i dag personer som lever gott på att\r\nåka runt i landet och ''fixa'' taxametrar. Hur man\r\nskall lösa det problemet vet inte jag, men jag vill\r\ntill sist framföra den förhoppningen att de åtgärder\r\nsom i dag presenterats kommer att leda till en trygg,\r\nsund och konkurrensutsatt taxibransch framöver,\r\ntill allas fromma.</pre><pre>Överläggningen var härmed avslutad.</pre><pre>6 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:88 och 89 till lagutskottet</pre><pre>1993/94:92 till socialutskottet</pre><pre>Motionerna</pre><pre>1993/94:Fi7--Fi13 till finansutskottet</pre><pre>1993/94:A6--A15 till arbetsmarknadsutskottet</pre><pre>7 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1993/94:66\r\nArbetsmarknadspolitiska åtgärder för ungdomar\r\noch långtidsarbetslösa, m.m.</pre><pre>1993/94:A16 av Ingvar Carlsson m.fl. (s)</pre><pre>1993/94:A17 av Gudrun Schyman m.fl. (v)</pre><pre>1993/94:A18 av Ian Wachtmeister m.fl. (nyd)</pre><pre>1993/94:A19 av Bert Karlsson (nyd)</pre><pre>1993/94:A20 av Jan Fransson m.fl. (s)</pre><pre>Konstitutionsutskottets betänkanden</pre><pre>1993/94:KU5 Lagstiftningsproccessen m.m.</pre><pre>1993/94:KU6 Regionala frågor</pre><pre>1993/94:KU7 Kyrkliga frågor</pre><pre>Skatteutskottets betänkande</pre><pre>1993/94:SkU8 Organisationen vid\r\nfastighetstaxeringen</pre><pre>Jordbruksutskottets betänkanden</pre><pre>1993/94:JoU1 Jakt och viltvård</pre><pre>1993/94:JoU2 Inriktningen av det svenska\r\nmiljöarbetet inom EES och EG</pre><pre>1993/94:JoU3 Vatten- och luftvård</pre><pre>1993/94:JoU5 Terrängkörning och buller m.m.</pre><pre>8§  Anmälan om interpellation</pre><pre>Anmäldes att följande interpellation framställts</pre><pre>den 11 november</pre><pre>1993/94:55 av Kaj Larsson (s) till statsrådet Görel\r\nThurdin om stranderosionen i Skåne:</pre><pre>Stranderosionen har förekommit längs den södra\r\nkusten i Skåne under lång tid. Den har dock inte\r\nvållat erosionsproblem förrän på 1950-talet. De\r\nstörsta problemen förekommer i Löderups\r\nstrandbad i Ystads kommun -- en sträcka på ca 2\r\nkm. Stormar, högvatten och vågor i kombination\r\nhar medfört att strandlinjen på vissa ställen\r\nförskjutits ett par hundra meter. Hus har fallit i\r\nhavet. Bad och rekreationsmöjligheter har\r\nförstörts. Vidtagna åtgärder har delvis varit\r\nfelaktiga och förvärrat situationen.</pre><pre>När statsrådet Görel Thurdin besökte Ystads\r\nkommun i mars 1992 uttalade statsrådet sig ''vara\r\nberedd att arbeta för en fysisk plan över hela\r\nÖstersjöregionen. En del av detta arbete skall\r\nomfattas av stränderna''. Vidare uttalade statsrådet\r\natt hon inte var ''främmande för att ett pilotprojekt\r\nskapas i Löderup''.</pre><pre>Statens naturvårdsverk har anvisat 250 000 kr till\r\nforskning kring eurosionsproblemen i Löderup.\r\nFastighetsägarna längs den utsatta sträckan samt\r\nYstads kommun har satsat pengar för att bygga\r\nhövder, men det är inte tillräckligt. För att\r\nprojektet skall drivas vidare krävs att staten också\r\ntar ett större ekonomiskt ansvar.</pre><pre>Med anledning av ovanstående vill jag fråga\r\nstatsrådet:</pre><pre>1. Kommer statsrådet i regeringen verka för att\r\nstaten tar sitt ekonomiska ansvar för ett\r\nfullskaleprojekt i Löderup, som uttalades vid\r\nbesöket i Ystad?</pre><pre>2. Har statsrådet arbetat fram, eller kommer hon\r\natt arbeta fram, en fysisk plan för Östersjöregionen\r\ndär en del av planarbetet skall omfatta stränderna?</pre><pre>9 §  Anmälan om frågor</pre><pre>Anmäldes att följande frågor framställts</pre><pre>den 11 november</pre><pre>1993/94:134 av Bengt Silfverstrand (s) till\r\njustitieministern om historiska arrenden:</pre><pre>Den 30 november 1989 beslutade riksdagen att\r\nbrukare av s.k. historiska arrenden skulle beviljas\r\nrätten att få friköpa den mark de i generationer\r\nröjt, brukat, bebyggt och bebott.</pre><pre>I oktober 1991 förordade 1990 års arrendekommitté\r\n(SOU 1991:85) enhälligt att förorda en sådan\r\nfriköpsrätt.</pre><pre>Den 11 mars 1992 avslog en knapp\r\nriksdagsmajoritet motioner från s och c med krav\r\npå genomförande av 1989 års riksdagsbeslut med\r\nmotiveringen att frågan om förslag till friköpslag\r\n''bereddes inom regeringskansliet''.</pre><pre>Den 10 november 1993 avslog en ännu knappare\r\nriksdagsmajoritet med röstsiffrorna 126 mot 124\r\n(13 avstod) motioner från s och c med förnyade\r\nkrav på att 1989 års riksdagsbeslut skulle\r\nrespekteras och fullföljas. Avslagsyrkandet\r\nmotiverades med att ''frågorna för närvarande\r\nbereds i regeringskansliet''.</pre><pre>När kommer regeringen att fullfölja det fyra år\r\ngamla riksdagsbeslutet och framlägga proposition\r\nom friköpslag för historiska arrenden?</pre><pre>1993/94:135 av Birgitta Dahl(s) till miljöministern\r\nom amalgam:</pre><pre>Under min tid som miljöminister tog jag initiativ till\r\navveckling av och förbud mot användningen av en\r\nrad farliga ämnen och tungmetaller, bl.a.\r\nkvicksilver. Ansvaret för genomförandet lades på\r\nrespektive bransch och samhällssektor.\r\nSocialstyrelsen fick i uppdrag att ta fram en\r\navvecklingsplan för amalgam inom tandvården.</pre><pre>Debatten om amalgamets farlighet har varit mycket\r\ninfekterad. Det var inte helt lätt att få fram\r\navvecklingsplaner. Än svårare verkar det nu vara\r\nför regeringen att komma överens om åtgärder. Jag\r\nförmodar att det är därför propositionen om\r\navveckling dröjer.</pre><pre>Många människor är allvarligt oroade över\r\namalgamets skadeverkningar både på naturen och\r\nmänniskans hälsa. Eftersom marknaden tagit fram\r\nalternativ till amalgamet ser inte jag längre någon\r\nanledning att behålla amalgam och andra\r\ntungmetaller i tandvården. Min fråga är därför:</pre><pre>Kommer socialministern att lägga fram en särskild\r\nproposition om avveckling av amalgam?</pre><pre>1993/94:136 av Birgitta Hambraeus (c) till\r\nkommunikationsministern om miljö- och\r\ntrafiksäkerhet och EG-anpassning:</pre><pre>Fr.o.m. den 1 januari i år gäller nya\r\nbruttoviktsbestämmelser för landsvägstransporter i\r\nSverige. 60 ton är nu tillåtet. Inget riksdagsbeslut\r\nhar fattats i frågan, utan regeringen beslöt den 10\r\ndecember 1992 att följa Vägverkets förslag.\r\nHöjningen av drivaxel- och boggitrycket är en\r\nanpassning till EG:s regler i direktiv EEC 85/3.\r\nDetta ger lastbilarna konkurrensfördelar framför\r\njärnvägen, vilket kan hota tågtransport av timmer.\r\nTrätågen med sina terminaler vid järnvägslinjer\r\nsom vi räknar med åter kan bli mer trafikerade har\r\nstor betydelse för bl.a. Dalarna, t.ex. vid\r\nInlandsbanan och Älvdalsbanan. Järnvägen är ur\r\nmiljösynpunkt vida överlägsen lastbilarna, och\r\ntanken att fler enorma timmerbilar nu kan komma\r\natt belasta våra landsvägar är skrämmande.</pre><pre>Vill statsrådet säkerställa att anpassningen till EG-\r\ndirektiv inte får skadliga effekter för miljö och\r\ntrafiksäkerhet i vårt land?</pre><pre>1993/94:137 av John Andersson (-) till\r\nstatsministern om Vilhelmina allmänningsskog:</pre><pre>Vilhelmina allmänningsskog ägs kollektivt av 900\r\ndelägare. Ett avsnitt av denna skogsmark har på\r\nsenare tid blivit mycket uppmärksammat. Efter\r\nflera års utredande till flera miljoners kostnad har\r\nså allmänningen fått alla nödvändiga tillstånd att\r\navverka 120 hektar skog. Då skall noteras att man\r\ntagit större naturhänsyn än vad lagar och regler på\r\nområdet kräver.</pre><pre>Nu har detta hänt. En s.k. miljöorganisation har\r\nmärkt en del av avverkat virke med namnet\r\n''urskog''. Kontakter har tagits med internationella\r\norganisationer så att hot om köpbojkott nu riktas\r\nmot eventuella köpare av virket. Till råga på allt så\r\nhar även Miljödepartementet tagit initiativ till att\r\nköpa upp eller byta till sig den aktuella\r\nskogsmarken.</pre><pre>I regeringsdeklarationen sägs att äganderätten skall\r\nstärkas, en utredning har också tillsatts. Jag utgår\r\nifrån att detta löfte även gäller Norrlands inland.</pre><pre>Min fråga till statsministern är:</pre><pre>Vad avser regeringen göra i anledning av vad som\r\ndrabbat 900 delägare i Vilhelmina allmänning?</pre><pre>1993/94:138 av John Andersson (-) till\r\narbetsmarknadsministern om Njakafjäll:</pre><pre>I regeringsdeklarationen sägs att ''Hela Sverige\r\nskall leva''. Jag utgår ifrån att i detta inbegrips även\r\nNorrlands inland. För denna region har skogen och\r\nskogsbruket haft en stor betydelse.\r\nFörhoppningsvis skall detta gälla även framdeles.</pre><pre>Nu har stora områden av inlandets skogar fredats.\r\nAv den s.k. fjällnära skogen är 40 % skyddad. Efter\r\nalla hot om bojkottåtgärder torde väl för\r\nnärvarande nästan all denna skog vara undantagen\r\nfrån skoglig verksamhet.</pre><pre>Trots att riksdagen beslutat att behovet av att\r\nskydda ytterligare skogsmark finns i mellersta och\r\nden sydliga delen av Sverige, så ställs hela tiden nya\r\nkrav på ytterligare reservat i Norrlands inland. Nu\r\nsenast gäller det en avverkning i Njakafjäll i\r\nVilhelmina.</pre><pre>Som ytterst ansvarig för regionalpolitiken måste väl\r\narbetsmarknadsministern ha synpunkter på alla de\r\nrestriktioner som fortlöpande drabbar Norrlands\r\ninland och dess befolkning samt vidta nödvändiga\r\nåtgärder. Endera måste sans och måtta få råda,\r\neller också måste nya verksamheter tillskapas när\r\narbetstillfällen och utkomstmöjligheter försvinner.</pre><pre>Min fråga till arbetsmarknadsministern är:</pre><pre>Vilka åtgärder är arbetsmarknadsministern beredd\r\natt vidta?</pre><pre>1993/94:139 av John Andersson (-) till\r\nmiljöministern om statligt förvärv av skogsmark i\r\nVilhelmina kommun:</pre><pre>Enighet råder om vårt lands skyldighet att genom\r\nreservat och andra åtgärder skydda värdefull natur\r\nför framtiden, även att i pågående verksamheter ta\r\nnödvändig naturhänsyn. Den skyldigheten har mer\r\nän väl uppfyllts i Norrlands inland.</pre><pre>I Vilhelmina kommun finns för närvarande 200 000\r\nhektar avsatta till naturreservat, varav 22 000\r\nhektar produktiv skogsmark. En avverkning i\r\nNjakafjäll på allmänningens mark ägd av 900\r\ndelägare har blivit mycket uppmärksammad. Detta\r\nområde omfattar 13 000 ha, varav produktiv\r\nskogsmark 6 000 ha. Avverkningstillståndet\r\nomfattar 80 ha slutavverkning och 40 ha\r\nfjällskogsblädning. Strax norr om detta område\r\nfinns ett naturreservat på 80 000 ha, varav 18 000 ha\r\nproduktiv skogsmark av samma typ som Njakafjäll.\r\nDå det gäller avverkningsområdet har dyra och\r\nomfattande utredningar och planläggningar skett,\r\noch naturhänsyn har tagits långt mer än vad lagar\r\noch förordningar kräver.</pre><pre>Utöver att olika organisationer genom allehanda\r\naktioner försöker stoppa avverkningen så tar\r\nMiljödepartementet initiativ för att förvärva det\r\naktuella området.</pre><pre>Min fråga till miljöministern är:</pre><pre>Vilka skäl ligger bakom detta initiativ?</pre><pre>1993/94:140 av Yvonne Sandberg-Fries (s) till\r\nförsvarsministern om den militära\r\ndykarutbildningen:</pre><pre>Mot bakgrund av Marinens ekonomiska problem\r\nvill jag fråga försvarsministern:</pre><pre>Är försvarsministern beredd att medverka till att all\r\ngrundläggande dykarutbildning åter centraliseras\r\ndit där resurserna finns?</pre><pre>1993/94:141 av Stina Gustavsson (c) till\r\nnäringsministern om Domän AB:s markområden\r\nmed särskilda naturvärden:</pre><pre>I olika sammanhang ställs det krav på mera mark\r\nför naturvården. I samband med ombildning av\r\nDomänverket till aktiebolag uttalade riksdagen\r\nvikten av att detta inte fick leda till att områden av\r\nstort naturvårdsvärde under Domänverkets\r\nförvaltning miste sitt skydd eller att detta\r\nförsvagades.</pre><pre>Enligt uppgift kan förslag komma om samgående\r\nmellan Domän AB och ASSI. Med anledning härav\r\nvill jag ställa följande fråga till näringsministern:</pre><pre>Kommer regeringen att medverka till att\r\nmarkområden som redan i dag ägs av staten via\r\nDomän AB och som har specifika naturvärden\r\nundantas före samgåendet?</pre><pre>1993/94:142 av Bo Arvidson (m) till\r\njordbruksministern om högskoleutbildning inom\r\nhästsektorn:</pre><pre>Jordbruksministern sammankallade i maj 1993 en\r\narbetsgrupp med uppgift att utarbeta ett förslag till\r\nen högskoleutbildning inom hästområdet.\r\nArbetsgruppen avlämnade sitt förslag i augusti.</pre><pre>Arbetsgruppen redovisar i sin promemoria det\r\nbehov som finns av en ny utbildning, vilka\r\nutbildningar som finns i dag och kostnaderna för\r\ndessa. Man föreslår att det inrättas en ny utbildning\r\npå högskolenivå för hästsektorns behov av\r\nkvalificerade yrkesutövare inom ridsport-, stuteri-\r\nsamt trav- och galoppsportomårdena. Förslaget\r\ninnebär att ungdomar erbjuds ett samordnat\r\nutbildningsprogram från gymnasium till högskola.</pre><pre>Sveriges Lantbruksuniversitet föreslås bli\r\nhuvudman för utbildningen, som enligt förslaget\r\nskall lokaliseras till Flyinge och Strömsholm.</pre><pre>Vilka åtgärder avser jordbruksministern medverka\r\ntill för att den föreslagna högskoleutbildningen\r\ninom hästområdet kan komma till stånd?</pre><pre>1993/94:143 av Bo Arvidson (m) till\r\nutbildningsministern om den trätekniska\r\nforskningen:</pre><pre>I regeringens proposition 1992/93:170 Forskning\r\nför kunskap och framsteg föreslog regeringen ett\r\nsamlat program för träteknisk forskning och\r\nträfiberforskning. Enligt propositionen bör\r\nprogrammet utarbetas av SJFR och SLU i\r\nsamarbete med och under medverkan av bl.a.\r\nTeknikvetenskapliga forskningsrådet, NUTEK,\r\nTräforskningsinstitutet och Byggforskningsrådet.</pre><pre>Beträffande anslag till detta program angavs att\r\nSLU inom ramen för befintliga resurser bör avsätta\r\nminst 5 miljoner kronor för sin medverkan. För\r\nSJFR:s medverkan beräknas ytterligare 4,5\r\nmiljoner kronor, och när det gäller NUTEK\r\nberäknas 10 miljoner kronor för insatser vad gäller\r\nden träråvarubaserade industrin.</pre><pre>Utbildningsutskottet såg i sitt betänkande\r\n1992/93:UbU 13 mycket positivt på förslaget och\r\nunderströk: ''Det är synnerligen angeläget att\r\nprojektet kan komma till stånd utan dröjsmål och\r\natt berörda forskningsorgan snabbt kan finna en\r\nändamålsenlig ansvarsfördelning.''</pre><pre>Vilka åtgärder övervägs för att utan dröjsmål få i\r\ngång arbetet inom den trätekniska forskningen?</pre><pre>1993/94:144 av Birgitta Dahl (s) till socialministern\r\nom vårdnadsbidrag:</pre><pre>I proposition 1993/94:11 Utvidgad lagreglering på\r\nbarnomsorgsområdet, m.m. aviserar regeringen\r\n''att förslag senare kommer att läggas fram om ett\r\nvårdnadsbidrag för de barn som fyllt ett men inte\r\ntre år''.</pre><pre>En arbetsgrupp inom Socialdepartementet har lagt\r\nfram en redovisning av ''Vårdnadsbidrag m.m.\r\nTeknisk utformning och konsekvenser'' (ds\r\n1993:70). Förslaget har, såvitt känt, ännu inte\r\nremitterats eller på annat sätt varit föremål för\r\nnormal beredning.</pre><pre>Jag vill fråga socialministern:</pre><pre>Kommer förslaget om vårdnadsbidrag att bli\r\nföremål för normal beredning?</pre><pre>1993/94:145 av Arne Jansson (nyd) till\r\nsocialministern om sjukvårdsförsäkringen:</pre><pre>I ett av regeringens s.k. krispaket lades en\r\nproposition om en 70-procentig kompensationsnivå\r\nav den sjukpenninggrundande inkomsten. Detta\r\nbehandlades i SfU 15 och trädde i kraft den 1 juli\r\n1993. På grund av ärendets känsliga karaktär\r\nunderströk utskottet att effekterna noga skulle\r\nföljas upp och snarast slutvärderas. Efter en\r\nrundringning hos kassorna samt när man tagit del\r\nav artiklar i pressen tycker jag att man redan nu kan\r\nfå en klar bild av situtionen.</pre><pre>Min fråga är:</pre><pre>På utskottets uttryckliga uppmaning skulle\r\neffekterna noga följas upp, vilket borde vid dags\r\ndato kunna redovisas. Vad visar denna\r\nredovisning?</pre><pre>den 12 november</pre><pre>1993/94:146 av Ingela Mårtensson(fp) till\r\nutrikesministern om sydöstra Turkiet:</pre><pre>Situationen i sydöstra Turkiet har förvärrats\r\nbetydligt den senaste tiden. Enligt information som\r\njag fått finns en diskussion i Turkiet om att man inte\r\nkommer att kunna genomföra det planerade\r\nkommunalvalet i mars 1994 i denna del av landet.\r\nBefolkningen befarar att militären kommer att\r\nbesätta de poster som i dag innehas av folkvalda\r\nrepresentanter.</pre><pre>Mot denna bakgrund skulle jag vilja fråga\r\nutrikesministern: Vad kommer Sverige att göra för\r\natt demokratiska val skall kunna genomföras i\r\nsydöstra Turkiet nästa år?</pre><pre>1993/94:147 av Martin Nilsson(s) till statsrådet Ulf\r\nDinkelspiel om antipersonella minor:</pre><pre>Med anledning av Bofors beslut att sluta tillverka\r\nantipersonella minor skulle jag vilja fråga\r\nstatsrådet Dinkelspiel om det är regeringens avsikt\r\natt i lag förbjuda export av dessa förstörelsevapen?</pre><pre>1993/94:148 av Widar Andersson (s) till\r\nkulturministern om Utlänningsnämndens\r\nreserapport om Ryssland och Ukraina:</pre><pre>Utlänningsnämnden genomförde i maj 1993 en\r\nstudieresa till Ryssland och Ukraina. Avsikten med\r\nresan var att granska och bedöma situationen för\r\nden judiska befolkningen i de båda länderna.\r\nNämndens bedömning av situationen i Ryssland\r\noch Ukraina skall bilda underlag för nämndens\r\nbeslut beträffande asylansökningar från judiska\r\npersoner.</pre><pre>Reserapporten är dock hemligstämplad, vilket\r\nomöjliggör bl.a. för riksdagen att jämföra\r\nnämndens kontakter, bedömningar och\r\nvärderingar med andra rapporter.</pre><pre>Vilka åtgärder kommer invandrarminister Birgit\r\nFriggebo att vidta för att häva hemligstämpeln av\r\nUtlänningsnämndens rapport?</pre><pre>1993/94:149 av Arne Kjörnsberg (s) till\r\nkommunikationsministern om projekt Västtåg:</pre><pre>Som en följd av den s.k.\r\nAdelsohnöverenskommelsen har kommuner,\r\nlandsting och länstrafikbolag i Västsverige träffat\r\növerenskommelse om hur man skall finansiera sin\r\ndel av kostnaderna för att säkra utbyggd tågtrafik i\r\nregionen.</pre><pre>Förutsättningarna för att denna överenskommelse\r\nskall kunna fullföljas är att en del av de s.k.\r\nAdelsohnpengarna utbetalas.</pre><pre>Min fråga till kommunikationsministern är:</pre><pre>Har kommunikationsministern för avsikt att se till\r\natt statliga bidrag för projekt Västtåg omgående\r\nutbetalas?</pre><pre>1993/94:150 av Björn Samuelson (v) till statsrådet\r\nBeatrice Ask om privatskolornas avgifter:</pre><pre>Avgifterna för privatskolor är fortfarande mycket\r\nhöga. Scientologerna bedriver t.ex. en skola där\r\navgiften uppges vara 950 kr i månaden.</pre><pre>Avser statsrådet att vidta någon åtgärd för att\r\nklarlägga vad skälig avgiftsnivå egentligen innebär?</pre><pre>1993/94:151 av Björn Samuelson (v) till\r\nutbildningsministern om samordningen mellan\r\nhögskolorna:</pre><pre>Den självständighet för de enskilda högskolorna\r\nsom nu genomförs riskerar att leda till problem för\r\nstudenterna. Det har exempelvis blivit svårare för\r\nen student att under utbildningen byta studieort.\r\nDetta på grund av att utbildningen på olika\r\nstudieorter har olika utformning och att kurserna\r\ninte är synkroniserade. Inom t.ex.\r\nsjukgymnastutbildningen vet jag att det är praktiskt\r\ntaget omöjligt att byta studieort. För studenten\r\ninnebär detta en betydande ofrihet.</pre><pre>Avser utbildningsministern att vidta några åtgärder\r\nför att öka samordningen mellan olika högskolor\r\nför att undvika problem vid byte av studieort?</pre><pre>1993/94:152 av Björn Samuelson (v) till\r\nutbildningsministern om rekryteringen till högre\r\nstudier:</pre><pre>Det har nu kommit en ny utredning om social\r\nsnedrekrytering till högre studier. Där framgår att\r\nbåde utbildningsnivån i föräldrahemmet och\r\nsamhällsklass i form av föräldrars yrkestillhörighet\r\noch ekonomiska resurser fortfarande har stor\r\nbetydelse. Utredningen diskuterar olika former av\r\nåtgärder för att förhindra snedrekryteringen, bl.a.\r\nnämns vikten av sammanhållna klasser i\r\ngrundskolan och en expansion av\r\nuniversitetsutbildningen. Det finns också andra\r\nintressanta idéer i utredningen.</pre><pre>Jag vill därför fråga vad utbildningsministern avser\r\natt göra för att bekämpa den sociala\r\nsnedrekryteringen mot bakgrund av den framlagda\r\nutredningen.</pre><pre>1993/94:153 av Björn Samuelson (v) till statsrådet\r\nBeatrice Ask om tillsynen över privatskolorna:</pre><pre>Skolverkets tillsyn av privatskolorna innebär enligt\r\ntidningsuppgifter att besök från Skolverket endast\r\nkan ske vart tredje år. Så sällsynta besök med\r\nkontroll av t.ex. hur skolorna lever upp till\r\nläroplanen förefaller inte särskilt tillfredsställande.\r\nEn möjlighet är ju att kommunerna, vars bidrag är\r\nviktiga för privatskolorna, också får ett\r\ntillsynsansvar.</pre><pre>Jag vill därför fråga om statsrådet är beredd att\r\nvidta några åtgärder för att förstärka tillsynen av\r\nprivatskolorna.</pre><pre>1993/94:154 av Kenneth Lantz (kds) till statsrådet\r\nBo Könberg om förtidspension och oriktiga\r\nläkarintyg:</pre><pre>Vi har under de senaste dagarna mötts av\r\ninformation om att läkare ger sjukintyg som i sin tur\r\nberättigar till förtidspension. Vi har under många\r\når byggt upp ett socialförsäkringssystem som byggt\r\npå ett ömsesidigt förtroende mellan försäkrad och\r\nstaten. Det har aldrig funnits anledning misstänka\r\nfusk från dem som utfärdar sjukintyg.</pre><pre>Det kan inte vara avsikten med vårt sociala\r\nskyddsnät att vissa personer skall kunna garantera\r\nsig en tryggad pension före 65 års ålder. Det har\r\nfunnits liknande tendenser inom\r\narbetsskadeförsäkringen, vilket framkom under\r\nkommittéarbetet (dir. 1991:109). Det är viktigt att\r\nvi håller en hög etisk linje inom\r\nsocialförsäkringssystemet. Om vi börjar ändra på\r\ndessa förutsättningar, kommer systemet att falla\r\nsamman alldeles för tidigt. Sverige har inte råd att\r\nslösa med ersättningar som grundar sig på falska\r\nbeslut.</pre><pre>Ämnar regeringen vidtaga åtgärder för att\r\nundersöka om fusk förekommer genom\r\n''försäljning'' av intyg till förtidspension?</pre><pre>1993/94:155 av Lars-Olof Karlsson (s) till\r\narbetsmarknadsministern om s.k.\r\ninkråmsförsäljningar:</pre><pre>Det har blivit allt vanligare att företagsaffärer görs\r\nså att man säljer det s.k. inkråmet, dvs. maskiner,\r\nbyggnader, patent, företagsidéer etc., men inte\r\nsjälva bolaget. Detta, alltså bolaget, sätts oftast i\r\nkonkurs när inkråmsaffären är klar.</pre><pre>En följd av att man gör på detta sätt är att de\r\nanställda blir arbetslösa. De nya ägarna anser sig\r\ninte ha något ansvar för detta.</pre><pre>Vad avser arbetsmarknadsministern vidta för\r\nåtgärder mot s.k. inkråmsförsäljningar?</pre><pre>1993/94:156 av Lars Leijonborg (fp) till statsrådet\r\nAlf Svensson om fältsjukhuset i Somalia:</pre><pre>Regeringen har trots internationella vädjanden\r\nbeslutat dra tillbaka det svenska fältsjukhuset i\r\nSomalia från årskiftet. Förenta nationerna är dock\r\nmycket angelägna att verksamheten kan drivas\r\nvidare även efter årsskiftet. FN har därför i en ny\r\nframställning begärt att sjukhusutrustningen skall\r\nlämnas kvar. Enligt min mening bör Sverige svara\r\nja på denna begäran. Sverige bör dessutom kunna\r\nompröva sitt beslut att dra hem personalen, om det\r\nvisar sig omöjligt för FN att hitta ett annat land som\r\när berett att skicka personal.</pre><pre>Är statsrådet beredd medverka till att fältsjukhuset\r\ni Somalia kan drivas även efter årsskiftet?</pre><pre>1993/94:157 av Lotta Edholm(fp) till statsrådet Bo\r\nKönberg om plötslig spädbarnsdöd:</pre><pre>Forskningen om plötslig spädbarnsdöd är mycket\r\nangelägen. 120 barn dör varje år, och varje\r\nmöjlighet att förebygga och förhindra måste\r\ngivetvis tas. Med anledning av detta undrar jag:</pre><pre>Hur bedömer sjukvårdsministern möjligheterna till\r\nutökat stöd till forskningen kring plötslig\r\nspädbarnsdöd?</pre><pre>1993/94:158 av Ingela Mårtensson (fp) till\r\nförsvarsministern om medlemskap i IEPG:</pre><pre>Regeringen har i olika sammanhang uttryckt\r\nönskemål om att utöka samarbetet med europeiska\r\nstater vad gäller utveckling och produktion av\r\nkrigsmeteriel. Bl.a. IEPG har varit aktuellt. Med\r\nanledning av det ovan anförda vill jag ställa\r\nföljande fråga:</pre><pre>Har regeringen gjort ytterligare ansträngningar för\r\natt Sverige skall bli medlem i IEPG?</pre><pre>1993/94:159 av Claus Zaar (nyd) till statsrådet Bo\r\nKönberg om förtidspension:</pre><pre>Jag är oroad över den kraftiga ökningen av antalet\r\nförtidspensionärer och de metoder som använts av\r\nvissa enskilda för att erhålla förtidspension.</pre><pre>På myndighetsnivå förefaller intresset för\r\nuppföljning av beviljade förtidspensioneringar att\r\nvara begränsat.</pre><pre>Vilka åtgärder ämnar statsrådet på kort sikt vidta\r\nför att komma till rätta med systemfelen i\r\nförtidspensioneringen?</pre><pre>10 §  Kammaren åtskildes kl. 10.54.</pre><pre>Förhandlingarna leddes av förste vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}