{"dokumentstatus":{"dokument":{"hangar_id":"2349293","dok_id":"GH0927","rm":"1993/94","beteckning":"27","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"27","slutnummer":"0","datum":"1993-11-19 00:00:00","systemdatum":"2005-10-27 13:37:03","publicerad":"1993-11-19 00:00:00","titel":"Riksdagens snabbprotokoll 1993/94:27 Fredagen den 19 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{28420C3F-51EC-44BB-9617-1F8D1FCBF4A1}","dokument_url_text":"http://data.riksdagen.se/dokument/GH0927/text","dokument_url_html":"http://data.riksdagen.se/dokument/GH0927","dokumentstatus_url_xml":"http://data.riksdagen.se/dokumentstatus/GH0927","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:27</div>\r\n<div class=\"sidhuvud_datum\">Fredagen den 19 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:9 om\r\nsenareläggning av uppsägningar inom den\r\noffentliga sektorn</pre><pre>Anf. 1  Arbetsmarknadsminister BÖRJE\r\nHÖRNLUND (c):</pre><pre>Herr talman! Lars Stjernkvist har frågat mig om\r\nbeskedet om en utredning, som enligt\r\npressuppgifter skall ha tillsatts, betyder att\r\nregeringen överväger nya åtgärder för att\r\nsenarelägga uppsägningar inom den offentliga\r\nsektorn. Vidare har Lars Stjernkvist frågat mig om\r\njag är beredd att uppmana offentliga arbetsgivare\r\natt frysa pågående varsel i avvaktan på\r\nutredningens förslag.</pre><pre>Det är väsentligt för svensk ekonomi att\r\nförändringsarbetet i den kommunala sektorn\r\nfortsätter. Även kommuner och landsting måste\r\ndelta i ansträngningarna att förbättra de offentliga\r\nfinanserna. Det är också viktigt för de många\r\nmänniskor som är beroende av den offentliga\r\nsektorns tjänster att nya kunskaper och ny teknik\r\nomsätts i en utvecklad och effektiv organisation.\r\nInom den kommunala sektorn råder en bred\r\nenighet om betydelsen av effektiviseringar för att\r\nbättre kunna tillgodose väsentliga behov av t.ex.\r\nbarnomsorg, skola, äldreomsorg och hälso- och\r\nsjukvård.</pre><pre>Någon förstärkning av den kommunala ekonomin\r\ngenom en ökning av statliga anslag eller genom\r\nutvidgad användning av arbetsmarknadsfonden är\r\ninte möjlig. En sådan lösning skulle ytterligare öka\r\ndet statliga budgetunderskottet liksom\r\nlånebehovet. När det gäller arbetsmarknadsfonden\r\nberäknas bristen i fonden per den 1 juli 1994 leda\r\ntill ett upplåningsbehov på ca 55 miljarder kronor.\r\nVarje månad är förlusten över 3 miljarder kronor.\r\nDen lösning som Landstinget i Östergötland och\r\nLars Stjernkvist förespråkar har regeringen prövat\r\nmed anledning av en framställning från\r\nLänsstyrelsen i Blekinge och inte funnit möjlig. I\r\nförsta hand måste en långsiktigt ansvarsfull\r\nfinansiering av fonden erhållas, innan ett utökat\r\nanvändningsområde kan diskuteras. Det är också\r\nviktigt att understryka att olika stödformer inte\r\nskall utformas så, att de gynnar vissa sektorer\r\nframför andra.</pre><pre>Regeringen anser att det i dag finns goda\r\nförutsättningar för kommunerna att kombinera\r\nkraven på besparingar med kraven på att hänsyn\r\nskall tas till arbetsmarknadssituationen, dvs. uppnå\r\nomstruktureringar i acceptabla former. Detta bör\r\nvara möjligt mot bakgrund av nu aktuella\r\nbedömningar av den kommunala ekonomin, och\r\ngenom samverkan med länsarbetsnämnderna.\r\nMånga offentliga arbetsgivare satsar nu på bl.a.\r\nutbildning och olika omplaceringsåtgärder för att\r\nförhindra uppsägningar. Genom utbildning\r\nanpassas kompetensen till förändrade\r\narbetsuppgifter. Samtidigt förbättras\r\nförutsättningarna för att i framtiden bedriva\r\nverksamhet med högre kvalitet och på ett effektivt\r\nsätt. I samverkan med länsarbetsnämnden kan\r\nmöjligheterna till utbildningsvikariat och bidrag till\r\nföretagsutbildning utnyttjas. Riksdag och regering\r\nhar för innevarande budgetår beräknat en volym av\r\nbidrag till utbildning i företag för i genomsnitt\r\n28 000 personer per månad till en kostnad av 2,6\r\nmiljarder kronor.</pre><pre>Jag vill framhålla att jag upplever en stark\r\nuppslutning bakom kommunernas arbete med\r\nkompetensutveckling och effektivisering. Detta\r\narbete kommer att leda till dels ytterligare\r\nkvalitetsförbättringar, dels ett lägre tidsbehov för\r\ngiven volym arbetsuppgifter. Med tanke på den\r\nstora ökningen av bl.a. antalet äldre och av övriga\r\ntunga kommunala uppgifter är detta en nödvändig\r\nutveckling.</pre><pre>Frågan om stöd till utbildning bör lösas genom\r\nlokala förhandlingar med länsarbetsnämnder och\r\narbetsförmedlingar på samma sätt och enligt de\r\nregler som gäller för övriga arbetsmarknaden.</pre><pre>Jag har i överläggningar med AMS understrukit\r\nbetydelsen av att Arbetsmarknadsverket aktivt\r\narbetar för att i samverkan med kommuner och\r\nlandsting uppnå sådana lösningar att personal i\r\nstörsta möjliga utsträckning på ett meningsfullt sätt\r\nkan bli kvar hos kommunerna med olika uppgifter.\r\nKompetensutveckling är grunden. Uppgiften om\r\natt en särskild utredning har tillsatts är felaktig.</pre><pre>Det finns i dag ett flertal goda exempel på\r\nsamverkansobjekt mellan kommunala arbetsgivare\r\noch länsarbetsnämnder med syfte att hjälpa\r\npersonal vid omstruktureringarna.</pre><pre>Jag vill här särskilt nämna Landstinget i Värmlands\r\nlän, som har träffat en principöverenskommelse\r\nmed Länsarbetsnämnden för perioden fram t.o.m.\r\nbudgetåret 1995/96. Landstinget bedömer att man\r\nunder denna treårsperiod, utöver naturliga\r\navgångar och förtida uttag av pension, behöver\r\nminska verksamheten med 600 personer.\r\nÖverenskommelsen innebär att Landstinget\r\nreducerar antalet uppsägningar med 400 personer.\r\nDetta sker genom en omfattande satsning på\r\nutbildning och kompetenshöjande insatser för\r\nanställda. Länsarbetsnämnden kan under\r\ntreårsperioden komma att bevilja bidrag till\r\nföretagsutbildning med upp till sammanlagt 22\r\nmiljoner kronor. Överenskommelsen omfattar\r\nockså satsningar på utbildningsvikariat.</pre><pre>Målsättningen är att under treårsperioden skapa\r\nminst 225 vikariat, vilka innebär värdefulla\r\narbetstillfällen för arbetslösa.\r\nUtbildningssatsningen kan komma att innehålla\r\nsåväl grundutbildningar som vidareutbildning och\r\nandra slag av utbildning. Jag vill också nämna att\r\ni Landstingets strategi för omstruktureringen ingår\r\npensionserbjudande på förmånliga villkor till vissa\r\nanställda som fyllt 60 år.</pre><pre>Bohuslandstinget har i en tvåårig överenskommelse\r\nmed Länsarbetsnämnden beslutat om\r\nutbildningsinsatser, främst genom\r\nutbildningsvikariat, för att på sikt höja\r\nkompetensen i verksamheten.</pre><pre>Ett annat exempel är Landstinget i Gävleborgs län\r\nsom i projektet ''Hatten'' aktivt arbetar med\r\nomplaceringar, och utbildningsinsatser med stöd av\r\nbidrag till företagsutbildning. Inom länet finns ett\r\ntusental anställda i riskzonen för uppsägning.\r\nMålsättningen är att spara pengar utan att säga upp\r\ntillsvidareanställda.</pre><pre>Landstinget i Skaraborgs län har överenskommit\r\nmed Länsarbetsnämnden om stöd till utbildning\r\nunder en tvåårsperiod. Landstinget skall ge\r\nutbildning till 3 000 anställda för att förhindra\r\nfriställning av ca 700 personer.</pre><pre>Även inom primärkommunerna, som under hösten\r\nhar redovisat en minskande andel varsel, finns ett\r\nflertal exempel på samverkan med\r\narbetsförmedlingen i syfte att genom\r\nomplaceringar och utbildningsinsatser förhindra\r\nuppsägningar av personal. Ett exempel är\r\nGöteborgs kommun som, bl.a. med stöd av bidrag\r\ntill företagsutbildning, under året genomför främst\r\nettåriga utbildningar för ett par hundra anställda.\r\nEtt annat exempel är Karlskrona kommun, som\r\nsamverkar med arbetsförmedlingen för att finna\r\nalternativ sysselsättning inom eller utom\r\nkommunen för de personer som annars riskerar\r\nuppsägning. I arbetet ingår väglednings- och\r\nutbildningsinsatser.</pre><pre>Inom den statliga sektorn har en\r\nprincipöverenskommelse träffats mellan Posten,\r\nAMS och Trygghetsstiftelsen. Posten förbinder sig\r\natt fram till mitten av 1995 avstå från uppsägning av\r\nkassapersonal på grund av arbetsbrist. I stället för\r\nen planerad uppsägning av 1 500 personer skall\r\nPosten utbilda 2 000 personer i första hand med\r\ninriktning mot fortsatt anställning inom Posten och\r\ntill förändrade arbetsuppgifter. AMS och\r\nTrygghetsstiftelsen förbinder sig att under perioden\r\nbidra till utbildningen med sammanlagt 120\r\nmiljoner kronor.</pre><pre>Arbetet med att effektivisera den offentliga sektorn\r\nkommer att fortsätta. Det finns som jag här har\r\nredovisat goda förutsättningar att i detta arbete ta\r\nhänsyn till arbetsmarknadssituationen. Anslagen\r\ntill Arbetsmarknadsverket och regelsystemen\r\nmöjliggör förhandlingslösningar av den typ jag har\r\nbeskrivit.</pre><pre>Jag har under hösten haft många kontakter och\r\növerläggningar med ledande företrädare för\r\nkommunal verksamhet i syfte att få till stånd en\r\nsituation där kommunerna med framför allt\r\nkompetensutveckling arbetar och vidtar åtgärder\r\nsom gör att antalet som friställs minimeras.</pre><pre>Jag vill gärna omtala att jag har erhållit ett stort\r\ngensvar. Jag har nu inbjudit Landstings- och\r\nKommunförbunden till överläggning om detta och\r\nom vilka möjligheter som i övrigt finns att\r\nkommuner och landsting aktivt medverkar i olika\r\narbetsmarknadsåtgärder.</pre><pre>Anf. 2  LARS STJERNKVIST (s):</pre><pre>Herr talman! Jag vill först tacka statsrådet för\r\nsvaret. Jag vill gärna börja med det positiva. Svaret\r\när långt, det är innehållsrikt, och det visar att\r\nstatsrådet och departementet arbetar seriöst med\r\nfrågan. Men tyvärr blandas goda och dåliga saker i\r\nsvaret. Man skulle kunna sägas att det präglas av\r\nden numera riksbekanta Hörnlundska veligheten,\r\nom man vill spetsa till det.</pre><pre>Det jag inte tycker om i svaret är att statsrådet säger\r\natt olika stödformer inte skall gynna vissa sektorer.\r\nDet kan vid första anblicken verka rättvist och sunt,\r\nmen jag håller inte med om det. Arbetslösheten\r\ndrabbar lika hårt och skoningslöst den\r\nhandelsanställde, den kommunanställde eller den\r\nindustrianställde. För den enskilde är det\r\nnaturligtvis samma tragedi. Men ur samhällets\r\nsynvinkel finns det faktiskt skillnader.</pre><pre>Den första viktiga skillnaden är att det inte beror\r\npå att efterfrågan har minskat som de anställda\r\ninom den offentliga sektorn i dag hotas av\r\nuppsägning eller har sagts upp. Det är inte så att vi\r\nhar blivit friskare och därför säger upp personal\r\ninom landstingen. Det är inte så att barnomsorgen\r\när överdimensionerad och att vi därför säger upp\r\nfolk inom barnomsorgen. Det är inte så att Posten,\r\nTelia och andra egentligen har en för stor apparat.\r\nProblemet är pengar, inte att arbetsinsatserna inte\r\nefterfrågas. Det är den första viktiga skillnaden.</pre><pre>Den andra skillnaden, och den kanske på sätt och\r\nvis är ännu viktigare, är att vi som skattebetalare\r\nbetalar ersättningen eller lönen för de\r\noffentliganställda oavsett om de har jobb eller inte.\r\nArbetslösheten och lönerna betalas ur samma\r\nkassakista, eller vi kanske numera skall säga att det\r\nlånas till dem från samma håll.</pre><pre>När vi diskuterar uppsägningarna och\r\narbetslösheten inom den offentliga sektorn blir den\r\nrelevanta och viktiga frågan om vi skall betala\r\nmänniskor för att de går hemma och är sysslolösa\r\neller om vi skall betala människor och ge dem en\r\nmöjlighet att höja sin kompetens, utbilda sig eller\r\nvara kvar och använda sitt yrkeskunnande i den\r\nverksamhet där de finns. Som ansvarsmedveten\r\noch noggrann skattebetalare tycker jag att det är\r\nbättre att betala människor för vad de gör än att\r\nbetala för sysslolöshet. Därför håller jag inte med\r\nom att olika stödformer inte skall gynna vissa\r\nsektorer. Jag tycker att det finns skäl att behandla\r\nden offentliga sektorn annorlunda.</pre><pre>Sedan finns det bra saker i svaret. Det står att\r\nomstruktureringen -- ett vackert ord --, dvs. att man\r\nskall banta organisationen, skall anpassas till\r\nrådande arbetsmarknadssituation. Sedan räknar\r\nstatsrådet upp en massa goda exempel på lokala\r\narbetsgivare som i dag gör ett mycket bra arbete för\r\natt förhindra att människor kastas ut i arbetslöshet.\r\nMan använder lågkonjunkturen för att utbilda och\r\nanpassa sig till framtidens förutsättningar. Det är\r\njättebra.</pre><pre>Det som händer i Bohuslandstinget, Gävleborg,\r\nBlekinge och Karlskrona är jättebra. Men frågan är\r\nvilken tröst det är för de 160 sjukvårdsanställda i\r\nmin hemkommun Norrköping, som dagen före\r\njulafton förlorar sina jobb? Vilken tröst är detta för\r\nalla dem inom försvaret på F 13 i Norrköping som\r\nförlorar sina jobb nästa halvårsskifte? Vilken tröst\r\när detta för de 28 000 människor som man befarar\r\nförlorar jobbet nästa år, trots att många lokala\r\narbetsgivare, länsarbetsnämnder och\r\narbetsförmedlingar tar ett stort ansvar?</pre><pre>Problemet är, statsrådet, att trots att det finns\r\nansvarsmedvetna lokala arbetsgivare, är det ändå\r\nen fasansfull massa människor som kastas ut i\r\narbetslöshet. Några av bevisen på att de åtgärder\r\nsom nu har vidtagits inte är tillräckliga sitter här på\r\nläktaren. De är naturligtvis nyfikna på vad som\r\nkommer att hända med deras jobb och med deras\r\nframtid.</pre><pre>Den första följdfrågan jag då skulle vilja ställa är\r\nhur statsrådet tänker agera för att påverka de lokala\r\narbetsgivare som inte har gjort tillräckligt.\r\nStatsrådet räknar upp alla goda exempel, men vad\r\nhänder med de dåliga? Det var den ena frågan.</pre><pre>Min slutsats är att även om man lokalt tar ett stort\r\nansvar så räcker inte det. Det finns ett problem med\r\npengar. Det kommer vi inte ifrån. De hårda\r\nbesparingarna i kommuner och landsting gör det\r\noerhört svårt för de lokala arbetsgivarna. Då blir\r\nmin följdfråga: Är statsrådet beredd att släppa till\r\nytterligare arbetsmarknadsmedel för att förhindra\r\nuppsägningar i den offentliga sektorn?</pre><pre>Sedan kommer den tredje frågan, som naturligtvis\r\nhör ihop med detta. Statsrådet har ett särskilt\r\nansvar när det gäller statligt anställda. De flesta\r\nkonkreta exempel han nämner är kommuner och\r\nlandsting. Vilka direktiv tänker han ge, och på\r\nvilket sätt tänker han påverka statliga arbetsgivare\r\natt inte säga upp folk?</pre><pre>Anf. 3  SONIA KARLSSON (s):</pre><pre>Herr talman! Börje Hörnlund hänvisar i sitt svar till\r\natt det är väsentligt för den svenska ekonomin att\r\nförändringsarbetet i den kommunala sektorn skall\r\nfortsätta. Det är inte heller tal om att det kan bli\r\nnågon förstärkning av den kommunala ekonomin,\r\nvarken genom ökade anslag eller genom utvidgad\r\nanvändning av Arbetsmarknadsfonden.</pre><pre>Börje Hörnlund hävdar också att det finns goda\r\nförutsättningar för kommunerna att kombinera\r\nkraven på besparingar med kraven på att ta hänsyn\r\ntill arbetsmarknadssituationen. Han säger i svaret\r\natt det är möjligt mot bakgrund av den nu aktuella\r\nbedömningen av den kommunala ekonomin. Min\r\nfråga är: Vilken är den aktuella bedömningen av\r\nden kommunala ekonomin?</pre><pre>Den 28 oktober uppvaktades vi i finansutskottet av\r\nen delegation från Kommunförbundet. De var\r\nmycket bekymrade över den ökande osäkerheten\r\nför kommunerna just vad gäller den ekonomiska\r\nsituationen. Som de såg det kommer den\r\nfortsättningsvis att innebära både neddragning och\r\nindragning av personal. De sade att kommunerna\r\negentligen skulle behöva öka sina kostnader med\r\n2 % per år de kommande åren och 1 % längre fram\r\nmed hänsyn till åldersstrukturen. I verkligheten är\r\ndet i stället så att kommunerna nu måste dra ner\r\nkostnaderna med 10 % i fasta priser.</pre><pre>Omfattningen ökar med ungefär 8 % fram till 1997,\r\nmen kommunernas uppdrag är att finansiera det\r\nmed 10--12 % mindre pengar. Redan i dag ser de\r\natt den ökande arbetslösheten gör att de har fått\r\nkostnader för socialbidrag på ca 4 miljarder kronor.\r\nDessa pengar får de ta från det vanliga reguljära\r\nutrymmet för den kommunala verksamheten.</pre><pre>Lars Stjernkvist har redan visat på rundgången.\r\nDet är ingen samhällsekonomisk vinst att\r\nkommunerna drar ner på personalen. Eftersom\r\narbetsmarknaden är så dålig måste de som blir\r\nfriställda få kontant arbetsmarknadsstöd. Då blir\r\ndet i stället staten som får låna upp pengar. Detta\r\när rundgången.</pre><pre>Det positiva som arbetsmarknadsministern hade\r\nmed i sitt svar var överläggningarna med AMS. Där\r\nhar han understrukit att Arbetsmarknadsverket\r\naktivt skall arbeta för att i samverkan med\r\nkommuner och landsting uppnå lösningar som gör\r\natt personalen kan stanna kvar i kommunerna.</pre><pre>Då hoppas jag att Börje Hörnlund kommer att ta\r\ndel av den motion som vi socialdemokrater väckte\r\nden 9 november, i förra veckan. Där har vi\r\nföreslagit att AMS skall tilldelas 3,8 miljarder\r\nkronor för att de 28 000 som enligt regeringens\r\nbedömning kommer att mista arbetet under 1994 i\r\nkommuner och landsting i stället kan få en förlängd\r\nuppsägningstid. Nettokostnaden för staten blir\r\nnoll. Om inte detta görs kommer de anställda bara\r\natt få kontant ersättning. Det blir en passiv\r\narbetsmarknadspolitik.</pre><pre>Det är positivt att arbetsmarknadsministern har\r\nhänvisat till detta i sitt svar. Det enda problemet är\r\natt arbetsmarknadsministern inte har skickat med\r\nnågra pengar. Det är nödvändigt för att AMS skall\r\nkunna klara detta.</pre><pre>Jag vill också hänvisa till att jag har flera av mina\r\ntidigare arbetskamrater från Motala lasarett på\r\nläktaren i dag. I juni i år fick 67 undersköterskor\r\noch vårdbiträden sluta där. Den sista december i år\r\nkommer 186 till att få sluta. Sammanlagt under det\r\nhär året försvinner ca 255 undersköterskor och\r\nvårdbiträden från Motala lasarett. Totalt har\r\nMotala lasarett ca 2 100 anställda. Vi kan direkt se\r\natt detta påverkar verksamheten och vården på\r\nMotala lasarett.</pre><pre>Då vill jag återkomma till att Börje Hörnlund i sitt\r\nsvar säger att det behövs effektiviseringar för att\r\nbättre kunna tillgodose väsentliga behov inom\r\nexempelvis hälso- och sjukvård. Vi i Motala -- och\r\njag tror även på alla andra ställen -- har mycket\r\nsvårt att se att sjukvården blir väsentligt bättre\r\ngenom massiva nedläggningar av vårdplatser. Det\r\när inte så att befolkningen blir friskare för att vi har\r\nfärre vårdplatser. Vi kan redan se att man i Motala\r\nhar kalkylerat med 149 % beläggning på de\r\navdelningar som blir kvar, på grund av de\r\nnedläggningar som kommer att ske. Det blir\r\nmindre ytor för vård, färre personal och fler\r\npatienter.</pre><pre>Arbetsmarknadsministern har hänvisat till AMS.\r\nJag tycker att detta borde kunna sammanfalla med\r\ndet förslag som vi har lagt fram. Det skulle innebära\r\natt de 186 som får gå den sista december från\r\nlasarettet i Motala skulle få möjlighet att vara kvar\r\noch ge patienterna en god vård.</pre><pre>Anf. 4  VIOLA FURUBJELKE (s):</pre><pre>Herr talman! Jag har ett alldeles speciellt skäl till\r\natt delta i den här debatten i dag. Under augusti och\r\nseptember var jag på en rad arbetsplatsbesök i den\r\noffentliga sektorn. Jag besökte rehabilitering,\r\nbarnklinik, städavdelning och operationsavdelning\r\npå Vrinnevilasarettet. Jag besökte\r\nomsorgsverksamhet, långvård och kommunal\r\nbarnomsorg. Jag mötte många av de drygt 160\r\nmänniskor som varslas om uppsägning. Om inget\r\nsker nu kommer de att drabbas av öppen\r\narbetslöshet dagen före julafton.</pre><pre>Jag mötte oro, inte bara för den egna familjens\r\nsituation, utan kanske framför allt för patienterna.\r\nHur skall vården klaras i en bantad organisation?\r\nDet frågar man sig. Jag mötte också en stor oro för\r\nvad som skall hända med de kamrater som kommer\r\natt behöva göra allt det tunga jobbet med mycket\r\nmindre bemanning. Det är, som flera talare har sagt\r\nföre mig, inte så att behovet har minskat, tvärtom.</pre><pre>Det skriver också arbetsmarknadsministern i\r\nsvaret. Det blir fler uppgifter. Det blir fler äldre\r\näldre i långvården. Det förväntas bli fler barn i\r\nbarnomsorgen, eftersom vi har fått en\r\nbarnomsorgslag. Det blir fler människor i\r\nrehabilitering om landstinget verkligen gör allvar\r\nav sina planer att satsa på rehabilitering. Man\r\nundrar verkligen hur det skall gå ihop.</pre><pre>De människor som jag mötte sade: Det här går inte.\r\nDet kommer att bli så att de gamla får ligga kvar i\r\nsina sängar på dagarna, att vi inte orkar ta upp dem.\r\nBarnomsorgen kommer bara att bli barnpassning.\r\nAv landstingets rehabilitering blir det just heller\r\ningenting.</pre><pre>I arbetsmarknadsministerns svar finns en passus\r\ndär det sägs att arbetet, genom ökad\r\neffektivisering, skall ''leda till dels ytterligare\r\nkvalitetsförbättringar, dels ett lägre tidsbehov för\r\ngiven volym arbetsuppgifter. Med tanke på den\r\nstora ökningen av bl.a. antalet äldre och av övriga\r\ntunga kommunala uppgifter är detta en nödvändig\r\nutveckling.'' Vad är det egentligen som\r\narbetsmarknadsministern säger här? Vad är det här\r\nför ordlek? Tror verkligen\r\narbetsmarknadsministern att kvaliteten skall öka,\r\nmed mindre tid och ökade uppgifter? Den\r\nuppfattningen delade i alla fall inte alla de varslade\r\noch övriga vi talade med på våra arbetsplatsbesök.</pre><pre>I år och nästa år beräknas ungefär 66 000\r\nmänniskor avskedas i offentlig sektor. Jag\r\nunderstryker skälen för att detta måste förhindras.\r\nDet är en ekonomisk rundgång. Det är ingen som\r\nhelst förtjänst att skicka ut människor i arbetslöshet\r\nnär det inte finns andra arbeten att tillgå. Det är\r\nviktiga uppgifter som inte blir utförda. Framför allt\r\növerges arbetslinjen fullständigt. Det har heller\r\ninte undgått revisorerna. I den rapport de lämnade\r\nfick arbetsmarknadsministern kritik just för detta.</pre><pre>Om arbetsmarknadspolitiken skall vara effektiv\r\nmåste den leda till att människor kommer i aktiva\r\nåtgärder som så småningom leder till arbete, inte\r\ntill att man passiviseras och för lång tid blir utslagen\r\nfrån arbetsmarknaden och kanske aldrig kommer\r\ntillbaka.</pre><pre>Det svar arbetsmarknadsministern ger på Lars\r\nStjernkvists interpellation skulle egentligen kunnat\r\nbestå av bara en mening. Frågan gäller en utredning\r\noch resultatet av den. Arbetsmarknadsministern\r\nsäger ungefär mitt i svaret att det inte finns någon\r\nsådan utredning. Det vore bra om den borgerliga\r\nlandstingsledningen i Östergötland snabbt finge ett\r\nbesked om den saken. Det besked som de\r\nmänniskor som i dag sitter uppe på läktaren och\r\nandra som är varslade väntar på bygger på att\r\nlandstingsledningen säger att man väntar på\r\nregeringens svar. Man har förhalat ett besked till\r\ndem och hållit dem i hopp om att detta skulle gå att\r\nlösa, genom att hänvisa till denna utredning.</pre><pre>Om det nu inte finns någon utredning, tycker jag\r\natt arbetsmarknadsministern bör ta kontakt med\r\nlandstingsledningen och uppmana dem att\r\ntillsammans med Länsarbetsnämnden lösa denna\r\nfråga. Tekniken spelar som sagt inte så stor roll.\r\nHur man gör det kan kvitta. Det viktiga är att vi\r\nförhindrar att dessa människor skickas ut i öppen\r\narbetslöshet. Den 25 november skall det vara ett\r\nmöte mellan Länsarbetsnämnden och\r\nlandstingsledningen, så det brådskar,\r\narbetsmarknadsministern. Tryck på de borgerliga\r\nkollegerna i Östergötland, så att någonting händer\r\ni denna fråga.</pre><pre>Anf. 5  HANS ANDERSSON (v):</pre><pre>Herr talman! Jag får också tacka för svaret. Jag är\r\nnaturligt nog besviken. Detta är frågor som inte är\r\nnya. De har varit uppe gång på gång när vi har\r\ndiskuterat arbetsmarknadspolitik i våras. Vi har\r\nfrån Vänsterpartiets sida sagt att det är en orimlig\r\nsituation, att kasta ut människor från produktivt\r\narbete som gäller vår välfärd till arbetslöshet,\r\npassivitet och lågproduktiva åtgärder inom ramen\r\nför ALU, ofta inom kommunal sektor.</pre><pre>Nu svarar Börje Hörnlund att han har tagit initiativ,\r\nmen någon särskild utredning pågår inte. Jag skulle\r\nvilja säga att det är en slipad politiker som svarar\r\nså. Oppositionen, både Vänsterpartiet och\r\nsocialdemokratin, har under våren ständigt krävt\r\natt man inte skall hantera den kommunala sektorn\r\npå detta sätt. Då måste man också tillskjuta medel.\r\nVi har kallat det en kommunakut, för att anspela\r\npå ett ställe dit man med glädje slänger pengar från\r\nregeringens sida. Vi har i en motion som vi lade\r\nfram för någon vecka sedan anvisat 5 miljarder\r\nkronor för 1994 och 10 miljarder kronor för 1995 i\r\nsyfte att kunna bevara vårdsektorn, skolsektorn\r\noch omsorgssektorn och personalen som gör ett\r\nstort jobb.</pre><pre>Vi har i vår arbetsmarknadspolitik anvisat medel i\r\nvåras. Vi har gjort det i en motion nu. Det finns\r\nmöjlighet att visa positiv vilja inom några veckor.\r\nDet är medel avsedda för kompetensutveckling,\r\nutbildning och beredskapsarbeten. Vi vill undvika\r\natt slänga ut folk från bra arbetsplatser för att ge\r\ndem passivt eller halvaktivt stöd.</pre><pre>Pengarna, finns de? Nja, Börje Hörnlund vet att a-\r\nkassan, som tas upp både i interpellationen och\r\ninterpellationssvaret, på ett sätt bara är ett tomt\r\nhål. Det är att låna pengar, och då får man avgöra\r\ntill vad vi skall rikta pengarna. Börje Hörnlund är\r\nmycket tydlig och lydig när han i propositionen om\r\nlångtidsarbetslösheten säger att någon förstärkning\r\nav kommunal ekonomi genom ytterligare ökning av\r\nstatliga anslag inte är möjlig. Där går gränsen. Det\r\när den stora frågan. Jag vill fråga Börje Hörnlund\r\nom det inte finns möjlighet för honom som\r\narbetsmarknadsminister att trycka på\r\nFinansdepartementet och se till att pengar kan\r\nanvändas i den ordinarie verksamheten. Det borde\r\ntrots allt finnas ett socialt ansvar.</pre><pre>Börje Hörnlund antyder att han kämpar och tar\r\ninitiativ. Jag vill nog säga att det är tvärtom.\r\nArbetsmarknadsverket, som är den myndighet som\r\nvilar under Arbetsmarknadsdepartementet, har\r\ngång på gång fört fram åsikter som mycket liknar\r\ndem som SKTF, SKAF, LO, TCO och\r\nVänsterpartiet har fört fram. Jag kan läsa högt\r\nnågra rader ur den fördjupade anslagsframställning\r\nsom kom för några månader sedan från AMS.</pre><pre>''För att inte konkurrera med ordinarie verksamhet\r\ninnefattar arbetslivsutvecklingen ofta\r\nlågprioriterade projekt, dvs. insatser som utan\r\nstatlig finansiering annars inte hade kommit till\r\nstånd. I brist på ekonomisk samordning mellan stat,\r\nkommuner och landsting åstadkoms en ineffektiv\r\nrundgång inom den offentliga sektorn genom att\r\nyrkesaktiva överförs från hög- till lågprioriterade\r\nverksamheter. Detta är mycket kostsamt både för\r\nden enskilde individen och för samhällsekonomin\r\nsom helhet. T.ex. har sysselsättningen inom\r\nkommunerna minskat med ca 25 000 personer\r\nunder första halvåret 1993. Under motsvarande\r\nperiod har ca 15 000 personer påbörjat\r\narbetslivsutveckling i kommunal regi.''</pre><pre>Det är mycket lätt att påvisa meningslös rundgång\r\nsom drabbar enskilda, som drabbar verksamheten\r\noch som drabbar välfärden.</pre><pre>Nu finns det många initiativ i kommuner, från\r\narbetsförmedlingar och länsarbetsnämnder. De\r\nfackliga organisationerna är på bettet. Det gäller\r\nockså inte minst vänsterpartister, som lägger fram\r\nmotioner. Låt oss använda pengar, som ändå måste\r\nanvändas, för att hålla människor i meningsfull\r\nsysselsättning, för produktiva åtgärder i vårt\r\nsamhälle. Låt oss göra omorganisationer som\r\nförbättrar och effektiviserar verksamheter. Låt oss\r\nanvända medel till att pröva förkortning av\r\narbetstiden i särskilt tunga och bundna arbeten. I\r\nnågra fall har vi fått godkännande, t.ex. i Blekinge\r\nläns landsting, där Länsarbetsnämnden och\r\nArbetslivsfonden går in i ett projekt om sex\r\ntimmars arbetsdag i en provverksamhet på vissa\r\ntunga avdelningar. Varför gör man det? Jo, för at\r\nkunna bibehålla en god omsorgsverksamhet och för\r\natt inte ytterligare spä på arbetslösheten, vilken i sig\r\när ett hot mot folkhälsan. Landstingets ansvar är till\r\nsyvende och sist hälsan inom sitt område.</pre><pre>Jag skulle vilja fråga arbetsmarknadsministern:\r\nKommer det trots allt inte att tilldelas mer ordinarie\r\nmedel till den kommunala sektorn? Det är på det\r\nsättet vi kan upprätthålla välfärden, enligt min\r\nuppfattning. I finansplanen talas om att\r\nkonsumtionen skall minska med 1 % 1994 och\r\n1,5 % 1995. Samtidigt ökar vårdbehoven, som\r\nViola Furubjelke gav exempel på. Kommer\r\narbetsmarknadsministern att dessutom tillställa\r\nmer medel till arbetsmarknadspolitiska initiativ\r\nsom gör att man kan gå in direkt med mycket större\r\nvolymer, för att klara den typ av frågor som vi nu\r\ndiskuterar? Det finns positiva exempel, i bl.a.\r\nVärmland. Men på många ställen är det tvärtom.\r\nInte minst i mina hemtrakter får hundratals\r\nmänniskor gå från sjukvårdsinrättningarna -- i\r\nFalun, i Avesta, i Ludvika. Det finns ingen tröst och\r\ningen meningsfull kommentar till dem i Börje\r\nHörnlunds svar.</pre><pre>Anf. 6  Arbetsmarknadsminister BÖRJE\r\nHÖRNLUND (c):</pre><pre>Herr talman! Hans Andersson är rätt osaklig när\r\nhan säger att regeringen med glädje ger pengar till\r\nbankakuten. Det är ingen glädje i att lösa in den\r\nunder förra regeringen liggande Nordbanken, med\r\nnågra tiotals miljarder kronor, där varenda affär\r\nhärrör från tiden före regeringsskiftet. Det tycker\r\njag att Hans Andersson skall kunna förstå.</pre><pre>Oppositionens förslag att öka budgetunderskottet\r\nmed 35--40 miljarder kronor är ett förslag för färre\r\nordinarie jobb. Då får vi stigande räntor. Då bryter\r\nvi framtidstron. Då investerar inte näringsliv. Då\r\ninvesterar inte enskilda. Det är ett mycket dåligt\r\nförslag, när man redan har västvärldens högsta\r\nbudgetunderskott.</pre><pre>Arbetslinjen överges definitivt inte. Först vill jag\r\nsäga att vi skall komma tillbaka med ordinarie jobb.\r\nFör det andra vill jag säga att\r\nArbetsmarknadsverket denna vinter har erhållit\r\nresurser som gör att verket kan gå upp på en nivå\r\npå 7--8 % när det gäller åtgärder. Det gäller att\r\nkommuner och andra arbetsgivare ställer upp, så\r\natt AMS får ut den volym man har möjlighet att\r\narbeta med.</pre><pre>Viola Furubjelke talar om omsorg och\r\neffektiviseringar. Rationaliseringar är svåra när de\r\ngäller ren omsorg. Det handlar om tid människa\r\nmed människa. T.ex. thoraxkliniken i Umeå har\r\ngjort en omorganisation som har lett till en\r\neffektivisering på 25 %, genom att man sätter ihop\r\nteamet på ett visst sätt. Man ger där en mycket god\r\nvård, som andra tar efter.</pre><pre>Det finns massor av exempel på effektiviseringar.\r\nJag har varit med inom hälso- och sjukvård och\r\nkommunal verksamhet i så många år att jag vet att\r\nsjälva omsorgsdelen inte är någon\r\nrationaliseringsdel. Men det finns många andra\r\ndelar som man har all anledning att arbeta med.</pre><pre>Sonia Karlssons inlägg har jag väl egentligen\r\nkommenterat när jag har talat om\r\nbudgetunderskottet. Arbetsmarknadsverket har\r\nmycket stora reserver. Socialdemokraterna är inte\r\npålästa. För det första blev 5 % av AMS medel över\r\ni fjol, när det var så mycket diskussion om\r\nmedelbrist. De finns kvar till detta budgetår. För\r\ndet andra har AMS legat lågt i starten. Det gör att\r\nde har många miljarder kronor till sitt förfogande.\r\nDet finns ingen penningbrist.</pre><pre>Jag har träffat länsarbetsnämndsdirektörerna och\r\nAMS-ledningen och resonerat om dessa saker. De\r\när nu beredda att gå ut på bred front och träffa\r\nlandstingsföreträdare, kommunala företrädare och\r\nföreträdare för statliga verk. Det är anledningen till\r\natt jag gav dessa exempel. Pengarna finns i\r\nArbetsmarknadsverket.</pre><pre>Arbetsmarknadsverkets styrelse kommer i dag att\r\ndiskutera denna fråga för att min linje skall vara till\r\nfullo återförsäkrad också där.</pre><pre>Mina kontakter med ledande företrädare för\r\nkommuner och landsting i höst har varit så många\r\noch entydiga att jag vet att man kommer att ställa\r\nupp. Jag förutsätter att också alla socialdemokrater\r\ni Kommunförbundets och Landstingsförbundets\r\nstyrelser är beredda att stödja förslaget. Om de gör\r\ndet är jag övertygad om att jag kommer att möta\r\neniga styrelser som är beredda att omedelbart ta ett\r\nordentligt tag i frågorna och träffa\r\nlänsarbetsnämnder och lokala arbetsförmedlingar\r\nför att nå dessa förhandlingslösningar.</pre><pre>Det finns något väldigt positivt i detta. Det är det\r\nfaktum att vi kan jobba brett med\r\nkompetensutveckling. Det har sjuka, gamla, unga\r\noch inte minst de som får del av\r\nkompetensutvecklingen stor nytta av åren\r\nframöver.</pre><pre>Det är ingen tillfällighet att jag tog Posten som\r\nexempel. Samma möjligheter att i direkta\r\nförhandlingar med Arbetsmarknadsverket\r\ndiskutera likartade lösningar står öppna för alla\r\növriga statliga verk.</pre><pre>Jag räknar alltså med en bred uppslutning. Jag tror\r\natt mina ärade meddebattörer kommer att få\r\nanstränga sig väldigt för att upprätthålla sin\r\nmissnöjesnivå när förhandlingarna går i gång på\r\nrätt sätt.</pre><pre>Man måste ha förmågan att resonera, Lars\r\nStjernkvist. Inga problem är så enkla att det bara\r\nfinns en lösning. Det finns alternativa lösningar.\r\nDet blir ofta bästa möjliga resultat om man\r\nplanerar dem tillsammans.</pre><pre>Anf. 7  LARS STJERNKVIST (s):</pre><pre>Herr talman! Det är ändå något galet. Här sitter\r\nfem kloka begåvade människor. Den som lyssnar\r\npå debatten måste tycka att någonting är snett.\r\nIngen av oss tror att det inte behövs besparingar.\r\nDet behövs ingen större klokskap för att komma\r\nfram till att det behövs besparingar när vi har ett\r\ngalopperande budgetunderskott. Det är vi överens\r\nom.</pre><pre>Det viktiga i dag är det faktum att vi också är\r\növerens om att vi genom att sparka människor från\r\noffentlig sektor varken löser några mänskliga eller\r\nnågra ekonomiska problem. Då måste ju vän av\r\nordning fråga sig: Vad är det egentligen ni tjatar\r\nom?</pre><pre>Dessutom är vi överens om att man skall få använda\r\narbetsmarknadsmedel innan människor är\r\narbetslösa. Det är ju det som har varit\r\nnyckelfrågan. Man skall alltså kunna sätta in\r\nåtgärder i god tid.</pre><pre>Det är ändå här knuten finns. Det Börje Hörnlund\r\nsäger är jättebra. Han säger att pengarna finns och\r\natt ingen behöver bli arbetslös om de lokala\r\narbetsgivarna -- inklusive de statliga -- tar sitt\r\nansvar. Problemet är att landstinget i Östergötland\r\noch väldigt många andra offentliga arbetsgivare\r\nsäger att det inte finns några pengar för denna typ\r\nav åtgärder och att de måste få ytterligare hjälp från\r\narbetsmarknadsministern.</pre><pre>Man behöver inte vara särskilt illasinnad för att\r\ntycka att det är galet. Det är klart att människor --\r\nt.ex. de som sitter på kammarens läktare i dag och\r\ndrabbas av arbetslösheten -- blir förtvivlade när alla\r\nmänniskor de vänder sig till håller med dem. Dessa\r\nmänniskor skyller i stället på att det är någon annan\r\nsom ytterst är ansvarig för att den drabbade\r\nsparkas: ''Vi håller med dig om att det är onödigt''.</pre><pre>Jag misstror inte på något sätt\r\narbetsmarknadsministern. Självfallet hoppas jag\r\natt det verkligen finns tillräckligt med pengar. Jag\r\nlitar naturligtvis på arbetsmarknadsministerns ord\r\nnär han säger att de medel som i dag finns avsatta\r\nfår användas till att behålla personalen innan\r\nmänniskor har blivit arbetslösa. Se då till så att de\r\nlokala borgerliga politikerna och andra runt om i\r\nlandet får veta det och handlar efter det, de också!\r\nMedhåll och vackra ord hjälper inte. Med sådana\r\nkan man inte förhindra att 66 000 människor kastas\r\nut i arbetslöshet.</pre><pre>Jag har i ännu högre grad efter att nu ha lyssnat på\r\narbetsmarknadsministern förstått att det inte i\r\nförsta hand är ett ekonomiskt problem. Det är ett\r\nmoraliskt politiskt problem att man inte vill ta\r\nansvar för den situation som uppstår. Det är mycket\r\nallvarligt.</pre><pre>Anf. 8  SONIA KARLSSON (s):</pre><pre>Herr talman! Börje Hörnlund säger att det är ett\r\ndåligt förslag att öka budgetunderskottet.\r\nProblemet är att budgetunderskottet har ökat\r\nunder lång tid på grund av att man ingenting gör.\r\nBudgetunderskottet ökar inte till följd av den\r\nåtgärd vi socialdemokrater har motionerat om.</pre><pre>Enligt regeringen kommer 28 000 människor att bli\r\nfriställda från kommuner och landsting nästa år.\r\nArbetslösheten är så stor att det tyvärr inte finns\r\nnågra möjligheter för dessa människor att komma\r\nin på någon annan arbetsplats, t.ex. inom privat\r\nindustri. De kommer att bli beroende av a-kassan\r\noch det kontanta arbetsmarknadsstödet. Staten får\r\nbetala ut pengarna den vägen i stället.</pre><pre>Vi socialdemokrater menar därför att det måste\r\nvara så mycket bättre att de anställda är kvar inom\r\nkommuner och landsting, och att de gör ett arbete\r\nsom behövs. Just på grund av att man har sagt upp\r\ndessa människor kommer man nästa år att lägga\r\nned 65 vårdplatser i Motala. Vi kan få arbete och\r\naktiva åtgärder för precis samma summa som läggs\r\nut på ersättning. Förslaget ökar alltså inte\r\nbudgetunderskottet.</pre><pre>Jag blev mycket positivt överraskad när Börje\r\nHörnlund sade att det finns pengar. Man kan då\r\nfråga sig varför det är som det är. Om det fanns\r\npengar skulle det inte finnas något problem. Alla\r\ndessa människor skulle inte ha varslats om\r\nuppsägning och inte veta om de kommer att ha\r\nnågot att göra.</pre><pre>Regeringen har givit mindre pengar till aktiva\r\nåtgärder, och utbetalningen av kontantstödet har\r\nökat. Under budgetåret 1991/92 lades 19 miljarder\r\npå aktiva åtgärder. Tack vare\r\nkrisöverenskommelsen, där vi socialdemokrater\r\nkrävde en ökning, tillfördes det ytterligare 8\r\nmiljarder till aktiva åtgärder. Man beräknar att det\r\nskall finnas 28 miljarder till aktiva åtgärder 1993/94.</pre><pre>Utbetalningen av kontantstöd har ökat. Stödet var\r\n18 miljarder 1991/92 och 33 miljarder 1992/93.\r\nEnligt den senaste prognosen är det uppe i 36\r\nmiljarder. Kontantstödet betalas ut utan att de\r\nenskilda får del av någon aktiv\r\narbetsmarknadspolitik.</pre><pre>Börje Hörnlund talade om hur jag skulle bära mig\r\nåt för att upprätthålla missnöjesnivån. Jag är inte\r\nmissnöjd bara för att jag skall vara missnöjd. Jag\r\ntycker dock ibland att de borgerliga vill privatisera\r\nför privatiserandets skull.</pre><pre>Jag kan se att det finns en ideologisk önskan om ett\r\nstarkt omvandlingtryck på kommuner och\r\nlandsting. Det står t.o.m. i årets\r\nregeringsdeklaration. Regeringen vill öka\r\nkonkurrensen mellan egenregiverksamhet och\r\nenskilda alternativ. Man har lämnat en proposition\r\ndär det står att hela offentliga sektorn, förutom\r\nmyndighetsutövning, skall vara utsatt för\r\nkonkurrens.</pre><pre>Jag tror inte bara att det är pengar eller vilja som\r\nsaknas. Man kan befara att det finns en ideologisk\r\nvilja att förändra offentlig sektor och att regeringen\r\ndärför inte är så benägen att anamma de förslag vi\r\nhar.</pre><pre>Om pengarna finns borde mina 186 kamrater som\r\nblir uppsagda i december utan problem få del av\r\ndem. Det har arbetsmarknadsminister Börje\r\nHörnlund faktiskt lovat i dag.</pre><pre>Anf. 9  VIOLA FURUBJELKE (s):</pre><pre>Herr talman! Börje Hörnlund och jag får nog ta en\r\nvers till om hur det egentligen ligger till med den\r\nkvalitetsförbättring som arbetsmarknadsministern\r\ntror skall uppstå om det blir mindre personal och\r\nminskad tid för arbetsuppgifterna.</pre><pre>Arbetsmarknadsministern tar ett exempel från en\r\nthoraxklinik, men i Östergötland är det inte i\r\nhuvudsak thoraxkirurger som är uppsagda utan det\r\när undersköterskor och vårdbiträden, som\r\nhuvudsakligen ägnar sig åt omsorg om människor. I\r\nrelationen mellan människor kan inte minskad tid,\r\nstörre brådska och tyngre arbete utgöra någon ökad\r\nkvalitet, det tror jag att vi kan vara överens om.</pre><pre>Sedan vill jag fortsätta i arbetsmarknadsministerns\r\nsvar. Börje Hörnlund påstår att det finns en bred\r\nuppslutning från landstingen om att man är beredd\r\natt minska varslen och satsa på\r\nkompetensutveckling. SKTF har gjort en\r\nundersökning -- den presenterades för en månad\r\nsedan -- som visar att 15 landsting inte alls kommer\r\natt minska sina uppsägningar eller ompröva sitt\r\nbeslut att varsla personal efter\r\narbetsmarknadsministerns vädjanden. Bara tre\r\nlandsting säger att de skulle kunna tänka sig att\r\nändra sitt beslut.</pre><pre>Östergötlands läns landsting är uppenbarligen ett\r\nlandsting som inte kommer att ändra sitt beslut, om\r\nman inte får extra pengar. Vad värre är, den\r\nborgerliga landstingsledningen har förhalat ett\r\nbesked till de varslade och hållit dem i ett visst hopp\r\nsedan före sommaren, genom att hänvisa till en\r\nutredning som påstods pågå i regeringskansliet.</pre><pre>Det är mycket allvarligt, och jag vill inte spekulera\r\ni om den borgerliga landstingsledningen har ljugit\r\nför att slippa ta ställning i frågan när man känt sig\r\npressad, eller om det är så illa att regeringen ger\r\nolika signaler, beroende på i vilket departement\r\nsom frågan skall besvaras.</pre><pre>I vilket fall som helst sitter vi i den situationen att\r\nman på olika sätt har försökt få de anställda att tro\r\natt om bara regeringen fattar ett beslut i frågan skall\r\ndet nog lösa sig. Om man får extra pengar eller om\r\nman får tillstånd att använda\r\narbetsmarknadsmedel, kommer det att ordna sig,\r\när vad man har givit intryck av.</pre><pre>Just av det skälet tycker jag att\r\narbetsmarknadsministern måste överväga att ta\r\nkontakt med sina borgerliga kolleger i\r\nlandstingsstyrelsen i Östergötland och tala med\r\ndem om att de måste vara mycket mycket öppna för\r\nen lösning som går ut på att förhindra att varslen\r\nutlöses.</pre><pre>Det må vara Blekingemodellen eller\r\nÖstgötamodellen eller någonting annat, men en\r\nlösning måste komma till stånd. En lösning anvisar\r\nvi i vår motion, och Sonia Karlsson har talat om\r\nden. Det handlar om att ge AMS de 3,8 miljarderna\r\nså att man kan satsa på kompetensutveckling och\r\nutbildning och på så sätt förhindra en högre öppen\r\narbetslöshet i den offentliga sektorn.</pre><pre>Anf. 10  HANS ANDERSSON (v):</pre><pre>Herr talman! Man skall vara saklig, det brukar\r\nBörje Hörnlund och jag vara överens om. Men det\r\när inte alltid det blir så sakligt på den ena sidan --\r\nvar god välj!</pre><pre>Jag ogillar att man ger skattesänkningar åt\r\nkapitalägare och aktieägare i en situation när\r\nstatens kassakista är tom och kommunerna\r\nkommer i allt sämre finansiellt läge.</pre><pre>Jag ogillar att man då ger sig på de arbetslösa.</pre><pre>Jag ogillar att man lägger fram förslag om\r\negenavgifter som gör dessa avdragsgilla, vilket\r\nytterligare kommer att spä på underskotten i\r\nkommunerna med 1,5 miljarder.</pre><pre>Jag ogillar ett utförsäkringssystem som gör att\r\nsocialbidrag blir det normala, med\r\nexistensminimum för dem som kastas ut i\r\narbetslöshet.</pre><pre>Så har arbetsmarknadsministern mage att tala om\r\natt vi försöker upprätthålla missnöjesnivån! Den\r\nsom är ute och träffar drabbade människor mäter\r\ninte bara missnöjesnivån utan känner raseriet och\r\nden rättfärdiga vreden ute i landet.</pre><pre>Det handlar i det här fallet inte om\r\nbudgetunderskottet. Det handlar om rundgång,\r\noch det är väl dokumenterat av AMS och av flera\r\nandra utredningar och organisationer.</pre><pre>Arbetslinjen nämner Börje Hörnlund. Det är\r\nfalskt! Vi har aldrig haft så stor andel människor\r\nsom tar emot passivt stöd som i dag. Vi har lämnat\r\narbetslinjen. För dem som är föremål för mer eller\r\nmindre aktiva åtgärder är det sämre kvalitet på\r\nåtgärderna. Arbetslösheten är ungefär dubblerad\r\ngentemot för ett år sedan, men\r\narbetsmarknadsutbildningen har halverats.</pre><pre>Börje Hörnlund antyder nu att AMS inte har\r\nlyckats få upp åtgärdsvolymen. Jag sitter i\r\narbetsmarknadsutskottet, och jag kan de här\r\nfrågorna. Här handlar det om ett misslyckande för\r\nregeringen och för Börje Hörnlund personligen,\r\nvill jag säga, som arbetsmarknadsminister. De\r\nåtgärder som föreslås duger inte. Det går inte att\r\nfylla volymen.</pre><pre>Samtliga länsarbetsnämnder planerar på lägre\r\nnivåer -- det gäller ungdomspraktik och många\r\nandra åtgärder. Arbetsmarknadsutbildningen kan\r\ninte fylla sina volymer, när man har dragit ner\r\nutbildningsbidragen så som regeringen har gjort.\r\nDet här är ett misslyckande för arbetslinjen.</pre><pre>Det handlar naturligtvis väldigt mycket också om\r\nen ideologisk förnyelse -- ett systemskifte, som\r\nmoderaterna brukar uttrycka det. Ni vill dra ner\r\nden kommunala sektorn. Ni vill privatisera. Ni vill\r\nfaktiskt rasera välfärden. Det är grymt sagt av mig,\r\nmen det är sant.</pre><pre>Jag upprepar frågorna: Är ni beredda att förstärka\r\nden kommunala ekonomin med direkta anslag? Är\r\nni beredda att gå in med arbetsmarknadspolitiska\r\nåtgärder som gör att människor kan vara kvar i\r\narbete -- det kan gälla arbetstidsförkortning och det\r\nkan gälla utbildning? Är ni beredda att gå ut med\r\nett regeringsuttalande där ni säger att\r\nuppsägningarna måste stoppas nu, för de sparar\r\ningenting utan leder bara till rundgång?</pre><pre>Anf. 11  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är litet besvärligt att jag har en\r\nfjärdedel av den tid som ni har för att bemöta var\r\noch en av er, när ni är fyra.</pre><pre>Beredskapsarbeten talas det mycket om som ett\r\nuniversalmedel. Det finns pengar, men det går icke\r\natt få upp volymen, för kommunerna och andra\r\narbetsgivare är inte intresserade av\r\nberedskapsarbeten annat än av\r\ninvesteringskaraktär. Så ni har inget alternativ att\r\nklara arbetslinjen.</pre><pre>Ni väljer ut en liten bit här och en liten bit där var\r\noch en av er. Jag måste ta det övergripande. Lyckas\r\nni i era gemensamma strävanden att öka världens\r\nhögsta budgetunderskott med ytterligare 35--40\r\nmiljarder kronor, får vi stigande räntor, färre\r\nordinarie jobb och en mycket besvärligare\r\narbetsmarknad. Det måste ni försöka tänka på.</pre><pre>De goda exemplen utgörs faktiskt i huvudsak av\r\nborgerligt styrda landsting och kommuner. Jag har\r\nförsökt hitta flera s-exempel men har haft litet svårt\r\natt få tag i dem. Jag förutsätter att de goda\r\nexemplen också kommer i de kommunerna.</pre><pre>Det finns pengar i Arbetsmarknadsverket, en\r\noerhört stor summa pengar. I fjol blev det över en\r\nstor summa pengar, och det gick lågt i gång\r\nmånaderna 7, 8 och 9. Det gör att det finns ett antal\r\nmiljarder kronor. Problemet består i dag inte i att\r\ndet skulle saknas pengar i Arbetsmarknadsverket.</pre><pre>Men förhandlingarna går ju ut på -- så är det i en\r\növerläggning -- att motparten också måste ställa\r\nupp. Det är inte fråga om att ge 100 %, utan man\r\nför en förhandling och kommer tillsammans fram\r\ntill ett resultat. Värmland har satsat stort, trots att\r\nman där har den sämsta eller näst sämsta ekonomin\r\nav alla i dag. Ändå tar man där sitt stora\r\narbetsgivaransvar, under moderat ledning. Så det\r\ngår inte att förenkla den här debatten hur som\r\nhelst.</pre><pre>Jag tror att det är så här, Hans Andersson. Man kan\r\nplacera pengar riskfritt i obligationer. För ett år\r\nsedan kunde man få 15 % ränta och på den intäkten\r\nbetala 30 % i skatt. En liten företagare kan få\r\nbetala 60 % i skatt på en långt lägre avkastning. Jag\r\nsäger inte att näringslivet kommer upp till så goda\r\navkastningar som det är när man inte tar risker,\r\nmen det går inte att få stora investeringar i\r\nnäringslivet om det skall vara sämre avkastning än\r\nnär man inte tar risk alls. Jag tror att Hans\r\nAndersson har varit med så länge och räknat så\r\nmycket att också han kan förstå det.</pre><pre>Jag har nu mött företrädare för olika partier både\r\npå den primärkommunala sidan och\r\nlandstingssidan och vädjat till dem: Ställ upp nu! Ta\r\nupp detta i era grupper för att få en bredd över\r\nlandet, och sedan ses vi den 8 december, när de\r\nbåda kommunförbunden kommer till mig, så skall\r\nvi tillsammans ordentligt ta i det här!</pre><pre>Samma uppställning har vi från herrar och damer\r\nlänsarbetsdirektörer, AMS ledning och\r\nförhoppningsvis AMS styrelse i dag, att de är\r\nberedda att ordentligt jobba med de här frågorna.\r\nNär vi har hört vad de säger den 8 december -- jag\r\när mycket mycket optimistisk och vet vad\r\nArbetsmarknadsverket sitter och talar om i dag --\r\nskulle vi trots allt kunna säga att här finns\r\nförutsättningar och här finns pengar. Det är två\r\nparter som skall göra upp. Låt oss hoppas att de\r\norkar göra upp i det lokala fallet.</pre><pre>Anf. 12  LARS STJERNKVIST (s):</pre><pre>Herr talman! Först mycket kort, så att vi kan lägga\r\nden debatten åt sidan: Varken jag eller, enligt vad\r\njag har hört, någon annan i den här debatten har\r\nsagt att han eller hon vill öka budgetunderskottet.\r\nVad det återigen handlar om är huruvida vi skall\r\nanvända skattepengar till att betala människor som\r\ngår sysslolösa eller om vi skall använda pengarna\r\nså, att de får använda sin yrkesskicklighet eller\r\nutbilda sig och höja sin kompetens. Det är detta och\r\ningenting annat som är grundfrågan.</pre><pre>Sedan skall jag komma med ett sensationellt\r\navslöjande för statsrådet, som säger att nästan alla\r\nde exempel han har hittat är borgerliga. Då skall\r\njag i förtroende berätta att ni i förra valet vann i\r\nnästan varenda kommun och landsting i landet.\r\nDessutom vann ni riksdagsvalet och har en stabil\r\nmajoritet i den här kammaren. Det är just därför vi\r\ntycker att det är så märkligt att borgerliga politiker\r\nlokalt säger en sak medan borgerliga politiker här i\r\nkammaren säger en annan sak. Man skyller på\r\nvarandra. Det är särskilt märkligt när politiker som\r\ntillhör samma vinnande sida i valet gör det. Det är\r\nalltså inte så särskilt märkligt att många av de goda\r\nexemplen är borgerliga. Tyvärr finns det t.ex. i\r\nÖstergötland också exempel på motsatsen, dvs.\r\nmindre bra politiska ledningar.</pre><pre>Jag har all respekt för att statsrådet har ont om tid.\r\nDärför skall jag försöka sammanfatta våra frågor i\r\nen, så att det går att svara ett entydigt ja eller nej.\r\nDå skulle det egentligen räcka med ett par\r\nsekunder i nästa replik.</pre><pre>Vi har nu den situation som jag här har beskrivit.\r\nDet finns de offentliga arbetsgivare som har tagit\r\nsitt ansvar, gjort stora insatser och använt resurser\r\npå ett bra, förnuftigt, klokt och flexibelt sätt. Det\r\nfinns också län, kommuner och statliga\r\narbetsgivare som har hittat bra\r\nförhandlingsuppgörelser med\r\narbetsmarknadsmyndigheterna. Det är bra. Dem\r\nbehöver vi så att säga inte bry oss om. Dem skall vi\r\nnaturligtvis applådera och ge en eloge. Men sedan\r\nåterstår Östergötlands läns landsting, många\r\nkommuner och många statliga arbetsgivare, t.ex.\r\nLuftfartsverket, Försvaret och många andra, där\r\nman fortsätter att sparka ut folk i arbetslöshet. Min\r\nfråga är då: Är Börje Hörnlund beredd att använda\r\nsin diplomatiska förmåga och\r\nförhandlingsskicklighet för att förmå dessa\r\nåterstående trilskande offentliga arbetsgivare att\r\nvidta åtgärder så att man nästa år inte behöver\r\nsparka ytterligare en enda offentligt anställd? Ja\r\neller nej?</pre><pre>Anf. 13  SONIA KARLSSON (s):</pre><pre>Herr talman! Börje Hörnlund återkommer till att\r\ndet övergripande är att inte öka\r\nbudgetunderskottet. Då vill jag bara säga att vi från\r\nsocialdemokratiskt håll i ett och ett halvt års tid har\r\nlagt motioner i denna riksdag om behovet av att\r\nstimulera ekonomin, att införa aktiva åtgärder för\r\natt få i gång efterfrågan och för att få i gång\r\ninvesteringar för att få nya jobb och därigenom\r\nminska arbetslösheten. Vi är helt på det klara med\r\natt en stor del av budgetunderskottet beror på den\r\nstora arbetslösheten. Det har vi velat motverka.</pre><pre>Men regeringen har valt den passiva vägen. Man\r\nhar inte velat stimulera ekonomin och man har sagt\r\nsig att marknaden får sköta detta. Där skiljer vi oss\r\ni politiken.</pre><pre>Det förrförra svaret som arbetsmarknadsministern\r\ngav gjorde mig så nöjd. Börje Hörnlund sade att\r\ndet finns pengar som går att använda på precis det\r\nsätt som vi socialdemokrater har efterfrågat. Nu\r\nändrar sig arbetsmarknadsministern och säger att\r\ndet finns pengar, men att de av något skäl inte går\r\natt använda, om jag förstod Börje Hörnlund rätt.</pre><pre>Det måste ändå vara ett stort misslyckande när\r\nBörje Hörnlund säger att det finns så mycket\r\npengar i AMS -- det klirrar i kassan -- samtidigt som\r\nvi har en arbetslöshet på 8 % och en total\r\narbetslöshet på ca 13 % och pengar finns som inte\r\nanvänds för aktiva åtgärder.</pre><pre>I det förslag som vi har lagt fram i vår motion\r\nkonstaterar vi att det är först när de människor som\r\nfriställs från kommuner och landsting får en ny\r\nanställning som det blir en samhällsekonomisk\r\nvinst. Som det nu är går de som blir uppsagda nästa\r\når ut i arbetslöshet. De får bara kontantstöd.\r\nViktiga arbetsuppgifter blir inte utförda.</pre><pre>I vår motionen, som Börje Hörnlund senare kan ta\r\ndel av, finns en ordentlig kalkyl för hur det här\r\nskulle kunna se ut. Vi har då beräknat att den\r\ngenomsnittliga lönen i kommuner och landsting är\r\n14 000 kronor per månad. Den genomsnittliga\r\narbetstiden är 80 %. Om man räknar ut lönen och\r\nlägger till arbetgivaravgiften skulle staten få en\r\nkostnad för a-kassa minus arbetsgivaravgift, vilket\r\ninnebär att staten kan betala ca 11 000 kronor i\r\nmånaden utan att någon nettokostnad uppstår, just\r\nför att ha de här människorna i arbete. Den\r\nresterande delen, 15 %, skall kommuner och\r\nlandsting bidra med. Det skulle innebära att det\r\nbudgetunderskott som Börje Hörnlund pratar om\r\ninte ökar ett dugg. Flertalet av de som har varslats\r\nom uppsägningar är kvinnor. Med vårt förslag\r\nskulle det innebära att de skulle kunna ha kvar sina\r\narbeten under nästa år. Vi kommer också att kunna\r\nha en god sjukvård och omsorg.</pre><pre>Anf. 14  VIOLA FURUBJELKE (s):</pre><pre>Herr talman! Arbetsmarknadsministern behöver\r\ninte alls vänta till den 8 december för att få\r\nLandstingsförbundets och Kommunförbundets\r\nbesked om hur de tänker göra med\r\nuppsägningarna. Samtliga landsting har besvarat\r\nSKTF:s enkät om vad de tänker göra med sin\r\npersonal under 1994. Som jag tidigare sade är det\r\n15 landsting som inte ger ett vitten för Börje\r\nHörnlunds vädjanden, om de inte får särskilda\r\npengar för att åstadkomma någonting.</pre><pre>Därför vill jag nu be arbetsmarknadsministern att\r\nanvända tiden fram till den 8 december till att\r\nförbereda och fatta sådana beslut som gör att de här\r\nlandstingen kan ändra sig, inklusive Östergötlands.\r\nLäs noga den socialdemokratiska motionen! Den\r\ninnehåller förslag.</pre><pre>Slutligen vill jag understryka Lars Stjernkvists\r\nenkla fråga: Kommer arbetsmarknadsministern att\r\nvidta sådana åtgärder att inte en enda människa\r\nytterligare i rådande arbetsmarknadsläge behöver\r\nbli uppsagd från offentlig sektor? Frågan är lätt att\r\nbesvara. Ja eller nej?</pre><pre>Jag vill tacka för debatten. Vi är många som har satt\r\nåt arbetsmarknadsministern hårt. Men vi har\r\nförsökt ge uttryck för den oro och ilska som finns\r\nbland de offentliganställda ute i kommuner och\r\nlandsting. Jag vill slutligen bara uppmana Börje\r\nHörnlund: Gör något, gör något nu!</pre><pre>Anf. 15  HANS ANDERSSON (v):</pre><pre>Herr talman! Jag kan hålla med om att Börje\r\nHörnlund har ganska litet tid för repliker. Men när\r\njag lyssnar på replikerna märker jag att det inte\r\nbehövs mera tid. De är ganska innehållslösa.</pre><pre>Regeringen har själv vidtagit åtgärder som gjort\r\nberedskapsarbetena mindre attraktiva. Man sänkte\r\nersättningsnivån. Beredskapsarbetena blir färre,\r\neftersom både stat och kommun har mindre pengar.</pre><pre>Börje Hörnlund nämnde ingenting i sin senaste\r\nreplik om arbetslinjen, vilket jag tror var klokt,\r\neftersom det är ett faktum att arbetslinjen har\r\növergivits. Det är ett faktum att vi aldrig har haft så\r\nstor andel människor i passiva åtgärder, det är ett\r\nfaktum att de aktiva åtgärderna har blivit av allt\r\nlägre kvalitet. Dessutom saknas rimliga incitament\r\nför t.ex. utbildning. Därför lyckas inte AMS driva\r\nupp volymerna. Med de förslag som dessutom nu\r\när lagda om ungdomspraktik etc. kommer det helt\r\nklart att bli ännu svårare att finna platser och det\r\nblir ännu fler i öppen arbetslöshet.</pre><pre>Det finns en metod, och det är att satsa på just\r\ndenna sektor. Där slår man inte ut kommersiell\r\nverksamhet och man stör inte marknaden. Det är\r\nen sektor där behoven finns. På andra sektorer är\r\ndet ibland problem med marknaden -- det finns inte\r\ntillräcklig efterfrågan och folk har inte tillräckligt\r\nmycket pengar. Ibland kan det vara problem på\r\nexportmarknaden. Men inom den här sektorn\r\nligger behoven och väntar -- i sjuksängarna, i\r\nlekhagarna på daghemmen och i skolorna.\r\nBehoven finns och dessa skall vi tillgodose. Jag\r\ntycker att det är det viktigaste vi kan göra i ett\r\nvälfärdssamhälle. Att vi i Vänsterpartiet skulle vilja\r\nspäda på budgetunderskottet, det vet Börje\r\nHörnlund är fel. Det var fel i våras och det är fel\r\nnu. När vi föreslår att pengar skall anslås för denna\r\nsektor är det för att man inte skall få lika höga\r\nkostnader som man har fått för\r\nArbetsmarknadsfonden, där man måste låna\r\npengar i Riksgälden eller utnyttja checkkrediten.\r\nDet skulle ge mycket sämre resultat och sämre\r\ninnehåll. Men det handlar faktiskt om pengar. Det\r\nräcker inte med uttalanden. Uttalanden, samtal\r\noch förhandlingar är bra, men vi måste få in pengar.</pre><pre>Konsumtionsvolymen kommer att öka i\r\nkommunerna därför att behoven ökar. Men\r\ntilldelade medel minskar. Det har regeringen aktivt\r\nsett till.</pre><pre>Exempel: Blekingefallet. Det var en\r\nvänstermotion. Den fick stöd av socialdemokratin\r\noch kds, trots aktivt motstånd från moderater,\r\nfolkpartister och centerpartister, Börje Hörnlund.\r\nDet finns exempel åt olika håll. Jag kan bara säga\r\natt för vänstern är det här den viktigaste frågan av\r\nalla, och vi kommer på alla nivåer att kämpa för att\r\nmänniskor skall komma i arbete.</pre><pre>Mina frågor fick jag inget svar på. Jag förstår att det\r\ninte blir några extra kommunalekonomiska medel\r\ntill den ordinarie verksamheten. Det blir ingen\r\npåplussning på arbetsmarknadspolitiska medel och\r\ntydligen inte något rejält uttalande till kommuner\r\noch landsting om att stoppa uppsägningarna,\r\nåtminstone för nästa budgetår.</pre><pre>Anf. 16  Arbetsmarknadsminister BÖRJE\r\nHÖRNLUND (c):</pre><pre>Herr talman! Arbetet med kompetensutveckling --\r\natt utveckla arbetsorganisationen för en bra vård\r\noch omsorg -- är mycket viktigt.</pre><pre>Jag kan vårdområdet efter väldigt många år i den\r\ndelen av samhällslivet. Det gör att jag också har\r\nrespekt för kommunalt självstyre. Besluten måste\r\nfattas där. Det jag har gjort är att jag när jag har\r\nfarit runt i landet har kallat till mig och talat med\r\nmängder av kommunala företrädare. En stor del av\r\ndem träffas hos de båda\r\nkommunförbundsledningarna en gång i månaden.\r\nJag har under hösten arbetat upp en viljeinriktning\r\nhos dem att ställa upp och hålla arbetskraften om\r\nlänsarbetsnämnden och arbetsförmedlingen\r\nkommer med pengar till utbildningsvikariat, som\r\ngör att man diskuterar i t.ex.\r\nföretagsutbildningstermer. Då gör de en bra sak för\r\nsig själva, för man har långsiktig nytta av\r\nkompetensutveckling och all annan utveckling.\r\nMan gör en bra sak som arbetsgivare, och man gör\r\nen bra sak för samhället i stort. Det är viktigt.</pre><pre>Jag räknar faktiskt med att de båda\r\nkommunförbundsstyrelserna kommer att med kraft\r\nföra ut detta. Jag vet efter mina möten förra\r\nfredagen med länsarbetsnämndsdirektörerna och\r\nunderhandskontakter hela denna vecka med\r\narbetsmarknadsledningen dels att det finns pengar,\r\ndels att de är beredda att jobba. Men det är två\r\nparter som måste träffa avtal. Jag hoppas att det\r\nblir många avtal. Men det är inte jag som är ute och\r\nförhandlar i varje enskilt fall. Det är faktiskt t.o.m.\r\nförbjudet av grundlagen. Däremot har jag rätt att\r\ntala och bilda opinion för att detta goda skall ske.</pre><pre>Överläggningen var härmed avslutad.</pre><pre>2 §  Svar på interpellation 1993/94:22 om\r\navvecklingen av arbetslivsfonderna</pre><pre>Anf. 17  Arbetsmarknadsminister BÖRJE\r\nHÖRNLUND (c):</pre><pre>Herr talman! Björn Kaaling har i en interpellation\r\nfrågat mig om jag är beredd att låta de regionala\r\narbetslivsfondernas styrelser självständigt\r\nhandlägga avvecklingen av fondernas kanslier.</pre><pre>Riksdagen beslutade våren 1992 (prop. 1992/93:100\r\nbil. 11, ArU12, rskr. 203) att Arbetslivsfondens\r\nverksamhet -- liksom dess administration -- skall\r\navvecklas successivt med sluttidpunkt den 1 juli\r\n1995. Regeringen har därefter uppdragit åt centrala\r\nArbetslivsfonden att ansvara för avvecklingen. I\r\nuppdraget ingår bl.a. att successivt genomföra\r\nnödvändiga uppsägningar av personal inom\r\norganisationen. De regionala fonderna har mot\r\nbakgrund härav upprättat verksamhets- och\r\npersonalplaner för avvecklingsarbetet och den\r\ncentrala Arbetslivsfonden har därvid krävt att\r\nmotsvarande en tjänst vid respektive fondkansli\r\nskall vara avvecklad senast den 31 december 1994.</pre><pre>När det gäller Björn Kaalings farhågor för\r\nuppföljningen av Arbetslivsfondens verksamhet\r\nvill jag framhålla följande. Verksamheten vid\r\nArbetslivsfonden har aldrig varit avsedd att vara\r\nannat än tidsbegränsad. Någon större fast\r\norganisation för prövning och fördelning av\r\nArbetslivsfondens medel samt för administration\r\noch uppföljning av fondverksamheten har därför\r\ninte skapats. I stället utnyttjas resurser hos andra\r\nmyndigheter och organisationer bl.a. genom\r\nupphandling av olika slag av tjänster.\r\nVerksamheten bygger vidare på ett nära samarbete\r\nmed arbetsmarknadens parter och med berörda\r\nmyndigheter som Arbetsmarknadsstyrelsen,\r\nArbetarskyddsstyrelsen och\r\nRiksförsäkringsverket. Genom bl.a. de\r\nsamverkansformer som nu har etablerats på såväl\r\ncentral som lokal nivå finns goda förutsättningar för\r\nen smidig övergång till ett fortsatt förnyelsearbete\r\näven sedan Arbetslivsfonden har upphört med sin\r\nverksamhet.</pre><pre>Den centrala och de regionala arbetslivsfonderna\r\nhar hittills beslutat om ca 8,5 miljarder kronor som\r\nstöd till omkring 15 000 arbetsplatsprogram. Som\r\nBjörn Kaaling påpekar är det i slutskedet av\r\nArbetslivsfondens verksamhet av mycket stor\r\nbetydelse att kunna ta till vara och föra vidare den\r\nkunskap och de erfarenheter som vunnits i de olika\r\nprojekt som har stötts med medel från fonden.\r\nFondverksamheten får alltmer denna inriktning\r\noch den centrala Arbetslivsfonden svarar för att de\r\nmål och riktlinjer som riksdag och regering\r\nfastställt uppfylls. De små företagen utgör därvid\r\nen viktig målgrupp.</pre><pre>För att kunna genomföra en bra avslutning av\r\nArbetslivsfonden är det viktigt att avvecklingen\r\nsker i ordnade former. För både verksamheten som\r\nsådan och för organisationens personal sker detta\r\nbäst genom att avvecklingen sker successivt på ett\r\nsätt som riksdag och regering beslutat.</pre><pre>Spridningen av kunskaper inom arbetslivsområdet\r\när av väsentlig betydelse, inte bara för en förbättrad\r\narbetsmiljö i en snäv mening, utan även som ett led\r\ni en utveckling av organisation och produktivitet i\r\narbetslivet. Genom Arbetslivsfondens verksamhet\r\nhar en stor mängd praktisk erfarenhet samlats vad\r\ngäller utformning av arbetsplatsprogram för en\r\nförbättrad arbetsmiljö och arbetsorganisation samt\r\naktiv rehabilitering. Jag vill avslutningsvis peka på\r\natt i uppdraget till den särskilde utredaren (dir.\r\n1993:15) med uppgift att utreda\r\nkunskapsspridningen inom arbetslivsområdet ingår\r\natt föreslå hur dessa erfarenheter skall kunna föras\r\nvidare efter fondens avveckling. Uppdraget\r\nberäknas kunna redovisas under våren 1994.</pre><pre>Anf. 18  BJÖRN KAALING (s):</pre><pre>Herr talman! Jag vill tacka\r\narbetsmarknadsministern för svaret på min\r\ninterpellation. Även om inte Börje Hörnlund\r\nsvarar direkt på min fråga, framgår det av svaret att\r\nministern inte är beredd att medverka till att de\r\nregionala arbetslivsfonderna själva får sköta sin\r\navveckling i en takt som kan anpassas efter\r\nrespektive regionala fonders egna behov.</pre><pre>Vi är helt överens om den centrala frågan, att det i\r\nslutskedet av arbetslivsfondernas verksamhet är av\r\nmycket stor betydelse att man kan ta till vara och\r\nföra vidare den kunskap och de erfarenheter som\r\nvunnits i de olika projekten som stöttats med medel\r\nfrån Arbetslivsfonden.</pre><pre>Vad vi däremot inte är överens om är hur man\r\nåstadkommer en bra avslutning på de regionala\r\narbetslivsfondernas verksamhet. I svaret skriver\r\narbetsmarknadsministern, vilket han också\r\nredogjort för här: ''För att kunna genomföra en bra\r\navslutning av Arbetslivsfonden är det viktigt att\r\navvecklingen sker i ordnade former.'' Sedan\r\nhänvisar han till att en bra avveckling sker\r\nsuccessivt.</pre><pre>Det är naturligtvis ingen motsättning mellan att ha\r\nkvar personalen ute i de regionala\r\narbetslivsfonderna fram till den sista juni 1995 och\r\natt ha en avslutning som sker i ordnade former. Det\r\när inte nödvändigt att man säger upp personal på\r\nvägen fram till den sista juni 1995. Man kan\r\nnaturligtvis ha en ordnad avveckling även om all\r\npersonal skulle sluta just vid detta datum.</pre><pre>Min erfarenhet är den att de regionala fonderna\r\ninte heller delar uppfattningen att det är\r\nnödvändigt att göra sig av med personal, så som det\r\nhar föreskrivits från centralt håll, redan till\r\nårsskiftet 1994/95. Man säger åtminstone från den\r\narbetslivsfond som finns i det län som jag\r\nrepresenterar, Uppsala län, i sin personalplan bl.a.\r\nföljande:</pre><pre>''* Uppföljningen av pågående ärenden bedöms\r\nöka successivt i omfattning för att sedan avta under\r\ndet sista året, allteftersom program avslutas.\r\nUppföljningsuppgifter kompliceras mot slutet av\r\natt inte båda handläggarna finns kvar och kan följa\r\nupp ''sina egna' program när samtidigt alla\r\nåtaganden måste avslutas, även om inte\r\nprogrammen är färdiga.</pre><pre>* Kunskapsspridning är en viktig del i fondens\r\nuppdrag och pågår redan nu jämsides med\r\nberednings- och uppföljningsarbetet och ska\r\nintensifieras när bidragsgivningen upphör. Fondens\r\nhandläggare, med ingående kunskap om de olika\r\narbetsplatsernas förändringsarbete, är givetvis\r\nviktiga medverkande i kunskapsspridningen. -- -- --</pre><pre>\r\nMed hänvisning till den verksamhetsplan resp. plan\r\nför kunskapsspridning som styrelsen denna dag'' --\r\ndet var den 21 september 1993 -- ''antagit är det än\r\nmer motiverat att ha oförändrad bemanning fram\r\ntill 30 juni 1995, dvs. fondens slutdatum.</pre><pre>Mot bakgrund av de direktiv som gäller för fondens\r\nsuccessiva avveckling är styrelsen emellertid\r\nnödsakad att föreslå att en tjänst som\r\narbetslivssekreterare dras in från årsskiftet\r\n1994/95.''</pre><pre>Är det då inte bättre att låta de regionala fonderna\r\nsjälva, utifrån sina behov, avgöra hur avvecklingen\r\nskall gå till? Det kan väl inte vara nödvändigt att\r\ncentralstyra de regionala fondernas nedläggning,\r\nnär det finns så mycket kompetens ute i\r\narbetslivsfonderna? Arbetsmarknadsministern\r\nmåste väl ändå dela uppfattningen att kompetensen\r\ni personalfrågor nog finns ute på respektive\r\narbetslivsfond, så att fonden själv skall kunna\r\navgöra behovet av personal och den takt i vilken\r\npersonalen skall sägas upp.</pre><pre>Anf. 19  HARALD BERGSTRÖM (kds):</pre><pre>Herr talman! Den fråga som tas upp i denna\r\ninterpellation intresserar mig av ett ganska speciellt\r\nskäl. Men först ett par ord om avveckligsplanerna,\r\nsom har nämnts och som arbetsmarknadsministern\r\nhar kommenterat i sitt svar. I mitt hemlän,\r\nKronobergs län, är avvecklingen faktiskt redan i\r\ngång så till vida att man redan har varslat\r\nmänniskor om uppsägning. Under nästkommande\r\når får två gå, en av dem ansvarig för\r\nsmåföretagsplanering.</pre><pre>Detta är litet märkligt, måste jag säga, när man\r\nsamtidigt får veta att ärendemängden ganska\r\nkraftigt, för att inte säga dramatiskt, har ökat. Jag\r\nhåller med föregående talare, Björn Kaaling, om\r\natt en strikt centralstyrd avveckling kunde ha\r\nundvikits.</pre><pre>Nu till en annan fråga som intresserar mig mer:\r\nerfarenhetsspridningen, som\r\narbetsmarknadsministern talar om. Det har tillsatts\r\nen utredning om just detta som har ett år på sig\r\nfram till april att arbeta fram förslag. Nu ligger på\r\nriksdagens bord, herr talman, ett ärende om\r\nsmåföretagspolitik. Där ingår också de nya\r\nformerna för utvecklingsfondernas verksamhet.\r\nUtvecklingsfonderna gör ett bra jobb i länen. De\r\nhar en mycket god erfarenhet av det lokala\r\nnäringslivet och vet vad som fordras. De har\r\nnaturligtvis ett samarbete med arbetslivfonden.</pre><pre>Jag skulle vilja fråga ministern om det inte finns en\r\ninte så liten möjlighet att länka över till\r\nutvecklingsfonderna den kompetens som\r\narbetslivsfonden har dragit på sig genom åren, för\r\natt på det sättet få en kontinuitet i verksamheten.\r\nHur ser ministern på detta? Meningen är väl inte att\r\nden här erfarenheten skingras. Jag ser risken att de\r\nnågot tunna direktiven för enmansutredaren,\r\nBirger Bäckström om jag minns rätt, kan leda till\r\natt utvecklingsfonderna inte får ett värdefullt\r\ntillskott i sin arsenal. Tack!</pre><pre>Anf. 20  Arbetsmarknadsminister BÖRJE\r\nHÖRNLUND (c):</pre><pre>Herr talman! Arbetslivsfonderna har kvar i kassan\r\ni dag drygt 1,5 miljarder kronor. Det är order att de\r\nmedlen skall vara rätt så småföretagsinriktade. Den\r\ncentrala fonden har själv velat ha en stegvis\r\navveckling och ett övergripande ansvar.</pre><pre>Hela tiden slutar anställda, inte på grund av\r\narbetsbrist utan därför att de har fått annat jobb\r\neller av någon annan orsak. Vid olika skeden kan\r\ndet finnas anledning att t.ex. mellan två fonder\r\nkoppla ihop chefskap innan fonderna definitivt\r\nskall vara avslutade. Det är praktiskt. Någon måste\r\nju hålla i detta. Då förutsätter jag att den centrala\r\nfonden mycket noga bedömer hur situationen är\r\nute i de olika fonderna. Det är dess skyldighet. Man\r\nskall arbeta effektivt med de medel som finns kvar\r\noch utföra bra arbete. Det är det övergripande\r\nintresset.</pre><pre>Jag tror säkert att en del av dessa människor -- jag\r\nvill inte veta hur många -- har sådan kunnighet och\r\nerfarenhet som gör att de mycket väl platsar i en\r\nutvecklingsfonds arbete. En del av dem, skulle jag\r\ntro, är tjänstlediga från andra befattningar och\r\nplanerar att gå tillbaka dit. Så det är litet olika\r\nbakgrundsbild.</pre><pre>Beträffande utredarens arbete: Jag ser\r\nförhoppningsfullt på det arbetet. Man får då och då\r\nhöra hur inriktningen är. Det är många som tycker\r\natt det som landshövdingen åstadkommer är\r\nviktigt. Han är omgiven av en mängd experter. Här\r\nhar man inte skickat ut någon i ledet, utan olika\r\ngeneraldirektörer eller motsvarande har själva gått\r\nin och sitter med utredaren. Det intressanta är hur\r\noch via vilka kanaler kunskaperna förs vidare.</pre><pre>Anf. 21  BJÖRN KAALING (s):</pre><pre>Herr talman! Naturligtvis finns det på de regionala\r\narbetslivsfonderna anställda som är tjänstlediga\r\nfrån andra arbetsuppgifter. Det finns personal som\r\nsäkert nu när fonderna skall läggas ner -- det har\r\nman vetat hela tiden -- söker sig till andra områden\r\noch försöker hitta annat jobb. Det hindrar ju inte\r\nen avveckling som faktiskt slutar den 30 juni 1995 i\r\nalla fall. Nog har man den kompetensen ute på\r\nrespektive arbetslivsfond att man enligt lag och\r\navtal kan klara av det om någon begär att få sluta\r\ninnan den avtalade tiden har gått ut.</pre><pre>Även om den centrala arbetslivsfonden har önskan\r\natt avvecklingen skall ske på det sätt som det har\r\ngivits direktiv om, tycker jag att det i alla fall är fel\r\natt inte låta respektive arbetslivsfond avgöra vilken\r\npersonal man skall ha utifrån de behov man har för\r\natt kunna föra ut de erfarenheter som\r\narbetslivsfonden har dragit på sig. Jag tror inte att\r\ndet arbetet görs bäst på central nivå. Det är\r\nnaturligtvis genom kontakter med småföretagen\r\noch med fackliga företrädare på lokalt plan som\r\narbetet att föra ut erfarenheterna av\r\narbetsplatsplaner och omorganisationer ute på\r\narbetsplatserna görs allra bäst.</pre><pre>Jag tycker att det vore skäl för\r\narbetsmarknadsministern att ompröva det tidigare\r\nställningstagandet och faktiskt ge\r\narbetslivsfonderna denna ''mjuka'' möjlighet.</pre><pre>Anf. 22  HARALD BERGSTRÖM (kds):</pre><pre>Herr talman! Jag skall bara kort säga att jag tycker\r\natt det är bra att arbetsmarknadsministern som ett\r\nalternativ har att fånga upp erfarenheterna i\r\nutvecklingsfonderna. Jag är mycket väl medveten\r\nom att en utredare har möjligheter att ta egna\r\ninitiativ. Jag är också väl medveten om att ministern\r\nhar fortlöpande kontakter med utredaren.</pre><pre>Jag vill ändå skicka med från Kristdemokraternas\r\nsmåföretagarråd att vi ser utvecklingsfonderna som\r\nen resurs. Som ministern vet har vi i Kronobergs län\r\noch Jönköpings län väl fungerande fonder. Där ser\r\nvi detta som en möjlighet att ytterligare förstärka\r\nfondernas verksamhet. Det vore förfärligt om\r\nerfarenheterna i arbetslivsfonden skulle rinna bort.\r\nDet får inte ske.</pre><pre>Överläggningen var härmed avslutad.</pre><pre>3 §  Svar på interpellation 1992/93:41 om\r\nyttrandefrihet och anställningstrygghet</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Annika Åhnberg har frågat mig, mot\r\nbakgrund av att en anställd vid Värö bruk avskedats\r\npå grund av ''illojalitet'', om regeringen är beredd\r\natt stärka anställningsskyddet så att de arbetstagare\r\nsom uttalar kritik mot sin arbetsgivare inte på grund\r\nhärav skall kunna skiljas från sin anställning.</pre><pre>Frågan kan delas upp i två delar. Det gäller dels\r\nfrågan huruvida ett utnyttjande av yttrandefriheten\r\när eller skall kunna vara grund för uppsägning eller\r\navskedande, dels frågan om man bör avskaffa\r\nmöjligheten för arbetsgivaren att ''köpa sig fri''\r\nefter en dom om att t.ex. en uppsägning är ogiltig.</pre><pre>Arbetsrättskommittén har i sitt delbetänkande Ny\r\nanställningsskyddslag (SOU 1993:32) behandlat\r\nfrågan om uppsägning på grund av illojalitet och\r\nbeskrivit rådande rättsläge.</pre><pre>Kommittén inleder med att påpeka att ett\r\nanställningsavtal innefattar ett krav på\r\narbetstagaren att vara lojal mot sin arbetsgivare och\r\natt illojalitet därför i allmänhet är ägnad att i så hög\r\ngrad rubba förtroendet för arbetstagaren, att saklig\r\ngrund för uppsägning eller till och med avskedande\r\nföreligger, om inte händelsen är helt bagatellartad\r\neller bedöms som ursäktlig.</pre><pre>Kommittén tar som ett slags illojalitet upp\r\nsituationen att arbetstagaren vänder sig till en\r\nutomstående med negativa uppgifter om\r\narbetsgivaren och dennes verksamhet. Kommittén\r\nkonstaterar att man i dessa fall inte kan urskilja\r\nnågon allmän princip när det gäller möjligheten att\r\ningripa med en uppsägning.</pre><pre>Kommittén behandlar vidare det fallet att en\r\narbetstagare vänder sig till en myndighet och\r\nanmärker på brister i arbetsgivarens rörelse.\r\nKommittén säger här att Arbetsdomstolen som\r\nutgångspunkt angett att de förpliktelser som följer\r\nav anställningsavtalet inte innebär något avgörande\r\nhinder för arbetstagaren att påtala\r\nmissförhållanden som råder i verksamheten men\r\natt det ytterst blir en fråga att bedöma i det enskilda\r\nfallet.</pre><pre>Kommittén konstaterar att arbetstagarens\r\nlojalitetsplikt inte hindrar att intern kritik förs fram\r\nmot arbetsgivaren, utan både arbetstagare och den\r\nfackliga organisationen tvärtom har en vidsträckt\r\nkritikrätt.</pre><pre>I sina överväganden förordar kommittén i\r\ndelbetänkandet en viss skärpt inställning i fråga om\r\nillojalitet, dock inte i såvitt avser möjligheten till\r\nkritik mot arbetsgivaren. Kommittén understryker\r\natt det inte får bli några ingrepp i den\r\ngrundlagsfästa yttrandefriheten och att den interna\r\nkritikrätten skall lämnas orörd så länge\r\narbetstagaren inte hemfaller åt hotelser eller\r\nliknande.</pre><pre>Kommittén föreslår alltså ingen förändring av det\r\nrättsläge som i dag råder såvitt avser arbetsgivarens\r\nmöjlighet att säga upp eller avskeda en arbetstagare\r\nsom kritiserar sin arbetsgivare.</pre><pre>Med arbetsgivarens möjlighet att köpa sig fri avses\r\nbestämmelserna i 39 § anställningsskyddslagen.\r\nEnligt paragrafen anses ett anställningsförhållande\r\nupplöst om arbetsgivaren vägrar att rätta sig efter\r\nen dom, varigenom en domstol förklarat t.ex. en\r\nuppsägning ogiltig. Arbetsgivaren kan alltså inte\r\ntvingas att ha arbetstagaren fortsatt anställd hos sig.\r\nArbetsgivaren skall emellertid betala skadestånd\r\nför sin vägran. Skadeståndet beräknas efter en\r\nschablon. Detta s.k. normerade skadestånd\r\nmotsvarar 16, 24 eller 32 månadslöner beroende på\r\nden sammanlagda anställningstiden hos\r\narbetsgivaren. Beloppet höjs för äldre\r\narbetstagare. För kortvariga anställningar finns en\r\njämkningsregel. Skadeståndet beräknas alltså utan\r\nhänsyn till den verkliga skadan för arbetstagaren.\r\nDet är avsett att vara ett tryck av ekonomisk art på\r\narbetsgivaren för att förmå honom att respektera\r\nmeddelade domar.</pre><pre>Frågan huruvida lagen bör ändras så att\r\narbetsgivaren hindras att med stöd av 39 §\r\nanställningsskyddslagen köpa sig fri från en anställd\r\nhar behandlats av riksdagen ett flertal gånger.\r\nSenast 1990 (1990/91:AU5) uttalade\r\narbetsmarknadsutskottet att det vidhöll sin tidigare\r\nuttalade uppfattning, att det inte är en praktiskt\r\ngenomförbar ordning att låta t.ex. arbetstagaren\r\nvälja mellan skadestånd och att återgå till arbetet.\r\nOm arbetsgivaren inte böjer sig för en domstols\r\ndom och det ekonomiska tryck som skadeståndet\r\nutgör, får anställningsförhållandet anses upplöst så\r\natt den ohållbara situationen kan bringas ur\r\nvärlden.</pre><pre>Inte heller på denna punkt föreslår\r\narbetsrättskommittén någon förändring. Kommittén\r\nuttalar att reglen är konstruerad på ett i huvudsak\r\nändamålsenligt sätt.</pre><pre>Kommitténs förslag har remissbehandlats.\r\nKommitténs förslag avseende de frågor jag berört\r\nbehandlas inte i den av regeringen nyligen lagda\r\npropositionen om bl.a. ändringar i\r\nanställningsskyddslagen. Regeringen har inte\r\nheller några planer på att föreslå några\r\nförändringar i dessa regler.</pre><pre>Anf. 24  ANNIKA ÅHNBERG (-):</pre><pre>Herr talman! Jag tackar för svaret av artighet. Jag\r\ntycker uppriktigt sagt inte att det är så mycket att\r\ntacka för.</pre><pre>Jag utgår ifrån att arbetsmarknadsministern delar\r\nmin uppfattning att demokratiska fri- och\r\nrättigheter tillkommer alla, även löntagare. Jag\r\nutgår också ifrån att arbetsmarknadsministern\r\ndelar min uppfattning att ansvaret för miljön\r\ntillkommer alla. Ändå levererar\r\narbetsmarknadsministern här ett svar som innebär\r\nmotsatsen. Det förefaller som om\r\narbetsmarknadsministern besitter ett betydligt\r\nstörre mått av det som en f.d. anställd vid Värö\r\nbruk saknade, lojalitet uppåt -- det finns egentligen\r\nandra ord för att bättre karakterisera det.</pre><pre>Värö bruk avskedade en anställd efter mer än 20 år\r\npå bruket därför att han som politiskt aktiv i ett\r\nparti haft kritiska synpunkter på brukets\r\nmiljöambitioner. Arbetsmarknadsministern tycker\r\natt företaget gjorde rätt och hänvisar till att\r\nmöjligheten till intern kritik finns.</pre><pre>Herr talman! Ett samhälle vars regering vill hänvisa\r\nåsikts- och yttrandefriheten till slutna rums interna\r\nkritik är illa ute. Vad arbetsmarknadsministern\r\negentligen säger är att det inte är tillåtet för en\r\nanställd att på sin fritid ha kritiska åsikter om sitt\r\nföretag. Detta är ett brott mot ILO-konventionen.</pre><pre>I svaret talar arbetsmarknadsministern om att\r\nillojalitet kan vara grund för avskedande. Det är\r\ninte detta som min interpellation handlar om.\r\nInterpellationen handlar om ifall det i detta fall är\r\nriktigt att företaget får kalla det illojalitet att en\r\nmedborgare använder sin grundlagsskyddade\r\nåsikts- och yttrandefrihetsrätt för att i ett yttrande\r\ntill en myndighet, Koncessionsnämnden, som är\r\nden myndighet som lägger fast miljövillkor, ha\r\nkritiska synpunkter på företagets miljöambitioner.</pre><pre>Regeringen anser uppenbarligen att människor av\r\nrädsla för att förlora jobben bör tiga med sådan\r\ninformation som kan ge myndigheter korrekta\r\nunderlag för att fatta sina beslut. Är det demokrati?\r\nJag tycker inte, herr talman, att detta är värdigt ett\r\ndemokratiskt samhälle. Men regeringen försvarar\r\ndet.</pre><pre>Detta hände med den nu gällande lagstiftningen,\r\nsom alltså i viktiga avseenden är för svag och som\r\ndessutom innebär att en arbetsgivare som bryter\r\nmot lagen och avskedar den anställde, och det inte\r\nkan kallas illojalitet, trots det inte behöver ändra\r\nsig. Han behöver inte återanställa den avskedade.\r\nEfter detta har det kommit förslag om ytterligare\r\nförsämringar av anställningsskyddet till riksdagen,\r\nfast det hade behövts förstärkningar, inte minst i\r\ndet här avseendet.</pre><pre>Herr talman! Skillnaden mellan höger och vänster\r\nkan ibland förefalla diffus. Regeringen, oavsett\r\nkulör, måste ta itu med hög arbetslöshet,\r\nbudgetunderskott och besparingar. Men här, precis\r\nhär, blir skillnaden glasklar. Den frihet som de\r\nborgerliga partierna talar om har alltid varit\r\nbegränsad. Den har alltid undantagit löntagarnas\r\nrätt och möjligheter att ha synpunkter på och\r\ninflytande över deras arbete, fastän arbetslivet för\r\nalla människor är en mycket viktig del av livet.</pre><pre>Ni har vridit klockan tillbaka i många avseenden,\r\nmen i det här avseendet kommer ni att misslyckas.\r\nDetta är förgången politik som tillhör ett förgånget\r\nsamhälle. Människor accepterar inte längre att stå\r\nmed mössan i hand inför överheten, och det\r\nkommer ni att bli varse.</pre><pre>Anf. 25  HANS ANDERSSON (v):</pre><pre>Herr talman! Också jag får tacka för svaret eller\r\nåtminstone för möjligheten att den här frågan\r\nkommer upp.</pre><pre>Arbetsmarknadsministern sade en gång till mig vid\r\nen tidigare interpellationsdebatt kring arbetsrätten\r\natt han hade erfarenheter från sin ungdom, så han\r\nvisste att man inte skulle stå med mössan i hand.\r\nDet var inte värdigt människor i ett demokratiskt\r\nsamhälle. Det är en utveckling på gång i det\r\nsvenska arbetslivet, där människor drivs tillbaka till\r\nprecis den situationen. Man får lära sig att tiga och\r\nlyda, annars kan man packa och gå.</pre><pre>I ett program på TV om just det här fallet med den\r\nuppsagde vid Värö bruk sade LO:s rättsjurist Kurt\r\nJunesjö: Jag tror inte att något stort företag sedan\r\n30-talet har gjort ett sådant här frontalangrepp mot\r\nyttrande- och tryckfriheten i Sverige. På det sättet\r\när detta helt unikt.</pre><pre>Det är många människor i Vänsterpartiet, fackligt\r\naktiva och politiskt aktiva, som har tagit upp frågan\r\ni alla tänkbara sammanhang. Vi har ställt frågor.\r\nVår partiordförande Gudrun Schyman har skickat\r\nett otal brev till Börje Hörnlund, till regeringen och\r\ntagit upp frågan vid partiledardebatter. Men\r\npassiviteten är påfallande i detta djupt kränkande\r\nfall. Och det finns fler än ett fall. Inom just\r\npappersindustrin var det ett fall i Ortviken, där en\r\nperson av Arbetsdomstolen icke bedömdes vara\r\nsakligt avskedad, men företaget köpte ut honom\r\nhäromveckan. I ett fall i Kvarnsveden har det skett\r\nförlikning. Man har pressat förtroendevalda som\r\ndärefter har fått gå med ett avgångsvederlag.\r\nVäröfallet är dock det allra grövsta.</pre><pre>Det är tre aspekter som aktualiseras här. Den första\r\när det som Annika Åhnberg berörde, nämligen den\r\nallmänt demokratiska aspekten, som berör\r\nyttrandefrihet och tryckfrihetsförordning. Det\r\nhandlar alltså om våra grundlagsenliga rättigheter,\r\nsom här är kränkta på djupet. Det är kanske inte\r\narbetsmarknadsministern som skall svara på en\r\nsådan fråga, utan statsministern. Ett flertal av de\r\npunkter som ingår i stämningsansökan till\r\nArbetsdomstolen handlar om detta.\r\nArbetsdomstolen är förmodligen inte den rättsliga\r\ninstans som har kompetens att döma i den här\r\nfrågan.</pre><pre>Den andra aspekten handlar om arbetsrätten, om\r\nvilka motiv som det är möjligt att utnyttja för att\r\nsäga upp människor av personliga skäl. Här talas\r\ndet om illojalitet och samarbetssvårigheter, utan att\r\ndet finns någon saklig grund för detta. Utfallet blir\r\nuppenbarligen att även om Arbetsdomstolen säger\r\nprecis detsamma som den berörde personen, som\r\nden berörda avdelningen i Varberg och som\r\nPappersidustriarbetareförbundet, att\r\nhandlingssättet är felaktigt, att det är rättsvidrigt\r\noch att det är ett maktövergrepp mot enskild\r\nperson, kommer inte företaget att bry sig om det.\r\nJag tänker läsa ur en utskrift från TV-programmet\r\nStriptease, som handlar om det här fallet.</pre><pre>Reportern frågar:</pre><pre>-- Om Kjell Erik vinner i Arbetsdomstolen, får han\r\nbörja jobba här igen då?</pre><pre>Platschef Bo Alberth svarar:</pre><pre>-- Nej, det får han inte, och det har vi gjort klart för\r\nhonom.</pre><pre>Sådant är rättsläget i Sverige 1993. Detta är\r\nfullständigt oacceptabelt. Inte bara av det skälet\r\nutan också av andra skäl har vi i Vänsterpartiet\r\nåterkommit i frågan, som säkert\r\narbetsmarknadsministern vet. Med anledning av\r\npropositionen om arbetsrättsliga förändringar har\r\nvi framställt ett yrkande om att vi vill skärpa\r\nlagstiftningen när det gäller möjligheten till det som\r\nvi kallar för utköp, dvs. möjligheten att trotsa\r\nlagen. Det kan tänkas att det finns fall där det är\r\nomöjligt för människor att få komma tillbaka, t.ex.\r\nvid ett småföretag, en liten kiosk, där\r\nkontrahenterna praktiskt taget slår sönder\r\nvarandra om de kommer inom samma väggar, där\r\narbetstagaren måste ha poliseskort för att över\r\nhuvud taget ta sig in på arbetsplatsen. Men det här\r\nhandlar inte om detta, utan det handlar om stora\r\nföretag som kalkylerar sina risker och som bedömer\r\nvad som kan vara fördelaktigt för företaget, t.ex.\r\natt undvika intern kritik.</pre><pre>Utköp skall aldrig kunna ske. De förslag som jag\r\nhar framställt innebär ett principförbud mot att\r\ntrotsa domstolen i frågor av den här typen. Om det\r\nskulle finnas sådana synnerliga skäl som jag\r\nantydde, får man tänka sig oerhört höga\r\nskadestånd, t.ex. i den storleksordningen som\r\nförekommer inom EG när det gäller brott mot\r\nkonkurrensregler. Det rör sig alltså om betydande\r\nprocentsatser av omsättningen eller någonting i den\r\nriktningen. Men hela skadeståndet kan då\r\nnaturligtvis inte gå till den drabbade -- då blev han\r\nju mångmiljardär eller månghundramiljonär i ett\r\nfall som Värö -- utan man får göra en fördelning av\r\nett allmänt skadestånd till staten, som visar att\r\nSverige inte accepterar brott mot demokratin och\r\nlagtrots av den här typen.</pre><pre>Den tredje aspekten gäller frågan om\r\nföretagsklimat, hur andan skall vara på\r\narbetsplatserna och specifikt för det här fallet: hur\r\nvi skall framstå som miljönation. Här är det fråga\r\nom en person som utövar sin yttrandefrihet i\r\nlojalitet med företaget, för att få företaget att än\r\nbättre uppfylla de miljökrav som ställs, vilket i sig\r\nleder till förbättrad konkurrenskraft och ökade\r\nmarknadsandelar. Den aktivitet som den här\r\npersonen utförde för flera år sedan ledde bl.a. till\r\natt klorfri blekning blev den metod som snabbt blev\r\nhuvudmetod inom massatillverkning. Det tjänar\r\nsvenska pappersbruk pengar på i dag.</pre><pre>Jag vill fråga: Är arbetsmarknadsministern beredd\r\natt diskutera med Södra skog, som ju har\r\nbondekooperativ bas, för att få Södra skog att\r\nuppmärksamma allvaret? Är\r\narbetsmarknadsministern positivt inställd till att\r\nförändra lagen om anställningsskydd på det sätt\r\nsom jag har antytt?</pre><pre>Anf. 26  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tror att både Annika Åhnberg och\r\nHans Andersson är väl medvetna om att jag som\r\nminister inte kan gå in och kommentera ett enskilt\r\nfall som är uppe till prövning i Arbetsdomstolen.\r\nDet är Arbetsdomstolens sak att avgöra detta.</pre><pre>Jag har redogjort för gällande rätt och för att det\r\ninte finns några förslag om ändringar framlagda,\r\noch det kommer inte hellar att läggas fram några\r\nsådana förslag. Jag är medveten om att\r\nVänsterpartiet har avgett en motion till riksdagen,\r\nsom där skall diskuteras och behandlas.</pre><pre>Rent allmänt vill jag säga att det förekommer --\r\nlindrigt uttryckt -- litet övertoner i den\r\narbetsrättsliga debatten. Sedan den gamla LAS\r\nkom till 1989 har 600 000 människor förlorat sina\r\narbeten. Tryggheten på arbetsplatserna består i\r\nväldigt hög utsträckning av helt andra faktorer.\r\nIngen klok arbetsgivare, arbetstagare eller någon\r\nannan vill att människor i dag skall tiga och lyda.\r\nDet som för utvecklingen framåt på en arbetsplats\r\när diskussion, utbyte av idéer och samverkan.</pre><pre>Som ni förstår kan jag tyvärr inte kommentera fall\r\nsom ligger hos Arbetsdomstolen.</pre><pre>Anf. 27  ANNIKA ÅHNBERG (-):</pre><pre>Herr talman! Jag är väl medveten om att vi inte kan\r\ndiskutera ett enskilt fall här i kammaren. Men det\r\nfall som jag tog som utgångspunkt för min\r\ninterpellation är bara ett exempel. Det är\r\nvisserligen det mest drastiska och upprörande\r\nexemplet som vi på länge har sett här i landet, men\r\ndet förekommer många andra fall och många\r\nsituationer, där människor just i rädsla för att\r\nförlora sina jobb inte kan använda de demokratiska\r\nfri- och rättigheter som tillkommer dem enligt\r\nSveriges grundlag. Det är då rimligt att man drar\r\nnågra slutsatser av rättsläget, om det är så, att en\r\narbetsgivare enligt gällande lagstiftning kan göra\r\nsig av med en anställd för att denne anställde mån\r\nom miljön -- som i det här fallet -- har haft kritiska\r\nsynpunkter på företagets miljöambitioner?</pre><pre>Oavsett utgången av fallet i Arbetsdomstolen\r\nkommer detta företag aldrig att vara tvunget att\r\nåteranställa personen, därför att man med ett\r\nskadestånd kan göra sig fri från den möjligheten.\r\nVad drar man då för slutsats? Om man värnar\r\ndemokratin, om man menar att demokratiska fri-\r\noch rättigheter tillkommer alla, bör man rimligen\r\ndra slutsatsen att det är något fel på en lagstiftning\r\nsom tillåter detta förhållande att kvarstå. Om man\r\ndessutom är minister i en regering har man större\r\nmöjligheter än vi andra att omsätta de tankarna i\r\nett förslag och föra dem till den här församlingen\r\nför beslut. Men den nuvarande regeringen har inte\r\ngjort det. Av det måste jag dra slutsatsen att\r\narbetsmarknadsministern tycker att det är riktigt.\r\nÄven om han inte här rent ut säger att han i det här\r\nfallet stöder Värö bruk, är det det han menar.</pre><pre>I stället kommer regeringen till riksdagen med\r\nförslag som ytterligare försämrar\r\nanställningsskyddet, som ytterligare ökar\r\nmänniskors otrygghet och som gör det ännu svårare\r\nför dem att t.ex. ha kritiska synpunkter. Jag delar\r\nHans Anderssons uppfattning att det som\r\negentligen kan driva företagande och verksamheter\r\nframåt är att alla medarbetare kan vara med och ha\r\nsynpunkter utan att behöva vara rädda för att\r\nförlora jobbet, att allas konstruktiva ideér och\r\nförslag tas till vara. Det kommer att gynna både\r\nföretagsamhet och t.ex. den yttre miljön. Men det\r\nmotsatta, att försöka tysta människor med kritiska\r\nståndpunkter, har hittills aldrig fört något samhälle\r\nframåt.</pre><pre>Anf. 28  HANS ANDERSSON (v):</pre><pre>Herr talman! Jag är medveten om att Börje\r\nHörnlund inte kan gå in på detaljer. Jag tror han är\r\nmedveten om att min upprördhet är stor. Jag har\r\nvarit inblandad på djupet och på tvären i det här\r\nfallet, och det är ett fruktansvärt rättsövergrepp\r\nsom har skett.</pre><pre>Arbetsrättskommittén har egentligen inte gjort\r\nnågot åt det här i sina förslag. Vid beskrivningen av\r\nrättsläget noterades dock att man i första hand kan\r\ntala om illojalitet när det gäller en person som har\r\nen framskjuten position eller en nyckelbefattning,\r\nsom sköter marknadsföring, sitter i ledningen osv.\r\nDå kan man skada ett företag om man är djupt\r\nillojal. Det tror jag att alla tycker är rimligt. Man\r\nsäger att det också kan krävas lojalitet av andra\r\nanställda, så att man åtminstone inte åsamkar\r\nföretaget skada. Så har det inte varit här. Jag vill\r\npåstå att den här personen har ''förorsakat''\r\nföretaget stor nytta, och det är det lätt att belägga\r\nom man ser bakåt i tiden.</pre><pre>Det finns en ILO-konvention där det står att man\r\ninte kan säga upp människor av det enda skälet att\r\narbetstagaren har ställt sig bakom en anmälan till\r\nen myndighet. Nu har jag förstått, åtminstone av\r\nuttalanden i en annan fråga häromdagen, att den\r\nhär regeringen inte bryr sig så mycket om ILO-\r\nkonventioner. Det är trots allt av yttersta vikt att\r\nSverige föregår med gott exempel.</pre><pre>Vi står nu inför aktioner som går åt\r\nköpbojkottshållet. Det som verkligen har\r\nförorsakat företaget skada är företagsledningens\r\nmaktövergrepp mot en av sina anställda, mot den\r\nlokala fackföreningens vilja, mot det centrala\r\nfacket och uppenbarligen -- som jag bedömer det,\r\nmen vi får ju domstolsutlåtande senare -- mot själva\r\nrättsreglerna.</pre><pre>Jag tycker att trots att det inte är möjligt för Börje\r\nHörnlund att ingripa i ett enskilt fall att sakläget är\r\nväl dokumenterat. Det finns uttalanden från\r\nföretagsledningen som säger att den inte bryr sig ett\r\nögonblick om vad domstolen kommer fram till.\r\nMan tänker helt enkelt bara säga upp den här\r\npersonen ändå och betala litet grand.</pre><pre>Jag tycker att det finns anledning att göra\r\nuttalanden om att lagtrots inte är något som vi skall\r\nha. Samarbete för att konstruktivt höja\r\nproduktiviteten, skapa förbättrade\r\nmarknadspositioner och hävda miljöintresset är\r\nvad vi skall ha på svensk arbetsmarknad.</pre><pre>På riksdagens bord ligger nu förslag som bl.a.\r\nbygger på ett fall av den här typen. De skall vara\r\nmöjliga att genomföra. Det skall bli svårare och\r\nväsentligt dyrare att vara lagtrotsare.</pre><pre>Rent generellt måste den utveckling och offensiv\r\nmot fackföreningsrörelsen och de anställda som\r\npågår på många håll i landet få ett stopp. Därför\r\nkrävs det ett uttalande från\r\narbetsmarknadsministern.</pre><pre>Överläggningen var härmed avslutad.</pre><pre>4 §  Svar på interpellation 1993/94:43 om\r\ndemokrati och kärnkraft</pre><pre>Anf. 29  Näringsminister PER WESTERBERG\r\n(m):</pre><pre>Herr talman! Gudrun Schyman har frågat\r\nstatsministern om regeringen kommer att\r\nrespektera folkomröstningens beslut att\r\nkärnkraften skall vara avvecklad till år 2010 och,\r\nom så är fallet, på vilket sätt regeringen kommer att\r\nverkställa folkomröstningens och riksdagens beslut\r\nom kärnkraftsavvecklingen. Interpellationen har\r\növerlämnats till mig.</pre><pre>Låt mig först erinra om hur det faktiskt förhåller\r\nsig. Den folkomröstning som hölls år 1980 var\r\nrådgivande, inte beslutande. Resultatet av\r\nomröstningen var i huvudsak följande. Ingen\r\nytterligare kärnkraftsutbyggnad skulle förekomma\r\nutöver de tolv reaktorer som då var i drift, färdiga\r\neller under arbete. Kärnkraften skulle avvecklas i\r\nden takt som var möjlig med hänsyn till behovet av\r\nelektrisk kraft för att upprätthålla sysselsättning\r\noch välfärd. Säkerhetssynpunkter borde vara\r\navgörande för i vilken ordningsföljd reaktorerna\r\nskulle tas ur drift.</pre><pre>Kort efter folkomröstningen behandlades\r\nenergifrågorna av riksdagen. Alla dåvarande\r\nriksdagspartier utom ett -- nämligen Vänsterpartiet\r\nkommunisterna -- ansåg att resultatet av\r\nfolkomröstningen borde ligga till grund för\r\ninriktningen av den framtida energipolitiken.\r\nRiksdagsbehandlingen ledde fram till ett uttalande\r\nom att den sista reaktorn i Sverige skulle tas ur drift\r\når 2010.</pre><pre>Riksdagen har sedan år 1980 fattat en rad\r\nenergipolitiska beslut med utgångspunkt i\r\nresultatet av folkomröstningen. Det senaste\r\nbeslutet av mer principiell räckvidd fattades i juni\r\n1991. Beslutet grundades på den s.k.\r\nenergiöverenskommelsen i januari samma år\r\nmellan Socialdemokraterna, Folkpartiet\r\nliberalerna och Centerpartiet. I\r\nregeringsförklaringen för den nya regering som\r\ntillträdde efter valet i september 1991 uttalades att\r\nenergiöverenskommelsen låg fast. Därmed ställde\r\nsig ytterligare två riksdagspartier bakom\r\növerenskommelsen, nämligen Moderata\r\nsamlingspartiet och Kristdemokratiska\r\nsamhällspartiet.</pre><pre>Vad innebär då 1991 års beslut om energipolitiken\r\nsåvitt gäller frågan om avvecklingen av\r\nkärnkraften?</pre><pre>Frågan om när kärnkraften skall vara slutligt\r\navvecklad var inte föremål för förnyad prövning\r\neller nytt ställningstagande under de\r\növerläggningar som ledde fram till\r\nenergiöverenskommelsen. Den följande\r\nriksdagsbehandlingen ledde heller inte till något\r\nuttalande av riksdagen i frågan.</pre><pre>Däremot berördes frågan om\r\nkärnkraftsavvecklingens start och genomförande i\r\nenergiöverenskommelsen. Jag citerar:</pre><pre>''När kränkraftsavvecklingen kan inledas och i\r\nvilken takt den kan ske avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser.''</pre><pre>En rad åtgärder med sikte på att underlätta en\r\nomställning av energisystemet beslöts av riksdagen\r\når 1991, bl.a. ett program för effektivare\r\nanvändning av energi och stöd för elproduktion\r\nbaserad på bioenergi och vindkraft. Resultaten av\r\ndessa åtgärder har redovisats årligen för riksdagen\r\ni budgetpropositionen. Så kommer att ske även i\r\nbörjan av nästa år.</pre><pre>Jag reagerar starkt mot Gudrun Schymans\r\nantydningar om att regeringen försöker sätta\r\nriksdagens beslut ur spel med tvivelaktiga metoder.\r\nI själva verket finns det knappast någon fråga om\r\nvilken riksdagen ges en sådan utförlig och\r\nkontinuerlig information som just omställningen av\r\nenergisystemet. Riksdagen har därmed också goda\r\nmöjligheter att bedöma behovet av ytterligare\r\nåtgärder på området, liksom att ta initiativ till\r\nsådana åtgärder.</pre><pre>Regeringen har ett starkt parlamentariskt stöd för\r\nsin politik i frågan om kärnkraftsavvecklingen.\r\nVänsterpartiet är i sin fulla rätt att ifrågasätta denna\r\npolitik. Jag kan dock försäkra Gudrun Schyman om\r\natt regeringen inte avser att föreslå någon ändring i\r\nförhållande til vad som tidigare har uttalats av\r\nriksdagen om kärnkraftens avveckling.</pre><pre>Anf. 30  GUDRUN SCHYMAN (v):</pre><pre>Herr talman! Jag ber att få tacka näringsministern\r\nför detta svar. Jag hade inte väntat mig att det skulle\r\nlyda annorlunda än att regeringen inte kommer att\r\ngöra någonting åt den här frågan. Det är väl det\r\nsom är kontentan av de här sidorna.</pre><pre>Jag skall kommentera svaret. Näringsministern\r\nsade att Vänsterpartiet var det enda parti som inte\r\nställde sig bakom tolkningen av folkomröstningen.\r\nDet berodde på att vi ansåg att den tolkning som\r\ngjordes av majoriteten var alldeles för oprecis. Vi\r\nville dessutom ha en snabbare avveckling och\r\ntydligare signaler om att en avveckling skulle bli\r\nverklighet. Vi ville undvika formuleringar som\r\nskulle kunna ge upphov till den typ av schackrande\r\nmed folkomröstningsresultatet som vi nu kan se i\r\npraktiken.</pre><pre></pre><pre>Så till frågan om den fortsatta behandlingen i\r\nriksdagen. Jag är medveten om hur frågorna har\r\ndiskuterats. Jag är medveten om den\r\nenergiöverenskommelse som man har fattat. Den\r\nhar inte varit föremål för förnyad prövning vad\r\ngäller ställningstagandet till avvecklingen. Såvitt\r\njag förstår måste det innebära att årtalet 2010 ligger\r\nfast. Vi närmar oss det årtalet med stormsteg. Om\r\navvecklingen skall vara genomförd år 2010 är det ju\r\nganska många reaktorer som skall avvecklas. Det\r\nsom jag och många med mig undrar över är\r\nnaturligtvis hur det skall gå till vi när aldrig börjar\r\nmed avvecklingen. Det är den stora frågan. Hur\r\nskall vi kunna tro att det här\r\nfolkomröstningsresultatet och de politiska beslut\r\nsom har fattats i den här kammaren skall bli\r\nverklighet om vi aldrig sätter fart och inte tar ett\r\nförsta steg i den här avvecklingen?</pre><pre>Näringsministern sade i sitt interpellationssvar att\r\ndet har fattats beslut om en rad åtgärder med sikte\r\npå att underlätta en omställning. Jag undrar vilka\r\nåtgärder det är. Man har pratat om den här frågan\r\ni 20 år. Fortfarande kommer mindre än en procent\r\nav vår energi från alternativa energikällor. Så är det\r\nfaktiskt. Fortsätter vi i den här takten, så kommer\r\nvi inte att klara en avveckling under överskådlig\r\nframtid.</pre><pre>Man hänvisar till de rapporter som skall föreläggas\r\nriksdagen och som skall ligga till grund för nya\r\nbeslut. Det är väl de rapporter som NUTEK gör.\r\nJag har den senaste rapporten med mig här. Man\r\ntalar om hur det är men kommer inte med några\r\nförslag på vad som skall göras, något som har blivit\r\nmycket, mycket kritiserat.</pre><pre>Jag försöker inte antyda att regeringen skall sätta\r\nriksdagens beslut ur spel med tvivelaktiga metoder.\r\nMen jag betvivlar starkt riksdagens och regeringens\r\nvilja att i praktisk politik genomföra det som\r\nfolkomröstningen gav besked om.</pre><pre>Grundorsaken till min interpellation var en artikel\r\ni Dagens Nyheter. Där kunde man läsa att\r\nFolkpartiets talesman i dessa frågor -- en kvinna --\r\nsade att årtalet 2010 är en skrivbordsprodukt. Hon\r\nkunde mycket väl tänka sig att ersätta den gamla\r\nkärnkraften med en ny typ av kärnkraftverk.</pre><pre>Moderaternas talesman i den här frågan -- med\r\nandra ord en person från näringsministerns eget\r\nparti -- säger att det är orealistiskt att avveckla\r\nkärnkraften till år 2010 och att om det är något som\r\nbehövs så är det nya kärnkraftverk. Det här tycker\r\njag inte är en särskilt förtroendeingivande hållning\r\nfrån regeringens sida.</pre><pre>Det är mycket oroväckande för många människor i\r\ndag att se att ledande politiker och\r\nregeringspartierna agerar på detta sätt och öppet\r\nifrågasätter folkomröstningens resultat. Jag tror att\r\ndet är förödande att man låter det här ske nu när vi\r\nstår inför en ny folkomröstning som rör en mycket\r\nstor och viktig framtidsfråga, nämligen frågan om\r\nSveriges medlemskap i den europeiska unionen.\r\nDet gäller faktiskt nu att vi -- och framför allt ni --\r\nskapar ett stort förtroende för\r\nfolkomröstningsinstitutet såsom den institution och\r\nden möjlighet för demokratisk påverkan som det\r\nborde vara. Skall man skapa förtroende för\r\nfolkomröstningsinstitutet måste man hantera\r\nresultaten på ett sådant sätt att en majoritet känner\r\natt det resultat som har kommit fram i\r\nfolkomröstningen respekteras och följs upp i\r\nriksdagen av politiska beslut som säkerställer att\r\nbeslutet i folkomröstningen blir verklighet.</pre><pre>Jag tycker att det är bra att ett av\r\nregeringspartierna -- Olof Johanssons\r\nCenterparti -- har tagit upp den här frågan. Olof\r\nJohansson säger att det är en fråga om demokrati.\r\nHan undrar hur väljarna skall kunna lita på\r\npolitikerna om de går emot folkomröstningen och\r\ninte vill följa upp sina egna politiska beslut. Detta\r\nsäger Olof Johansson som är minister i den\r\nborgerliga regeringen. Jag säger exakt samma sak.\r\nHur skall vi kunna lita på politikerna? Hur skall\r\nmänniskor utanför det här huset kunna lita på sina\r\nförtroendevalda om man inte får bekräftelse i form\r\nav politiska beslut?</pre><pre>Anf. 31  Näringsminister PER WESTERBERG\r\n(m):</pre><pre>Herr talman! Folkomröstningens rådgivande beslut\r\nfullföljs fullt ut, varken mer eller mindre. Den\r\ntrepartiöverenskommelse som slöts vintern 1991\r\nföljer mycket väl upp folkomröstningens resultat.</pre><pre>Jag återknyter gärna till det korta citatet som väl\r\nsammanfattar vad som stod på de segrande\r\nvalsedlarna i folkomröstningen. I\r\ntrepartiuppgörelsen skrevs: ''När\r\nkärnkraftsavvecklingen kan inledas och i vilken\r\ntakt den kan ske avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser''.</pre><pre>Folkomröstningens resultat fullföljs med full kraft.\r\nDen överenskommelse som slöts mellan tre partier\r\noch som denna regering har ställt sig bakom, har\r\nockså följts upp med betydande extra program och\r\ninsatser för energisparandet och för att ta fram\r\nresurser för att kunna få fram alternativa\r\nkonkurrenskraftiga energikällor som även kan\r\nupprätthålla sysselsättning och välfärd, som det\r\nstod på valsedeln från år 1980. Besluten måste hålla\r\nkravet på stabilitet och långsiktighet, eftersom\r\ninvesteringar i energisparande och kraftproduktion\r\ngörs med mångårig framförhållning. Det är precis\r\ndet vi håller på med. Avrapporteringen sker inte\r\ndirekt via NUTEK utan i budgetpropositionen.</pre><pre>Anf. 32  GUDRUN SCHYMAN (v):</pre><pre>Herr talman! Jag tror att vi har mycket olika\r\nuppfattningar om vad som inbegrips i uttrycket\r\n''med kraft''. Jag tycker att den sittande regeringen,\r\ni det här avseendet, visar allt annat än kraft. Man\r\nkan väl inte, Per Westerberg, säga att ni med kraft\r\ngenomför folkomröstningens resultat när mindre\r\nän en procent av vår energi i dag kommer från\r\nalternativa energikällor. Jag tycker inte att det är\r\nsärskilt kraftfullt.</pre><pre>Vad ni möjligen gör med kraft i regeringen är att\r\ndriva era egna partipolitiska åsikter i den här\r\nfrågan. På det sättet blockerar ni fullständigt en\r\nkonstruktiv diskussion och konstruktiva\r\nframåtsyftande lösningar som skulle innebära att vi\r\nskulle kunna avveckla i tid, dvs. senast år 2010, och\r\natt vi då har väl fungerande alternativa\r\nenergikällor. Det gäller inte omöjliga tekniska\r\nlösningar.</pre><pre>Runt om i världen finns exempel. Vi kan ta\r\nvindkraften i Danmark som ett exempel. Det går\r\nalldeles utmärkt. Det går faktiskt att driva sådana\r\nhär saker. Solkraften har också utvecklats. Trots att\r\nman inte har fått särskilt mycket stöd i regeringens\r\nekonomiska politik går det framåt. Det måste vara\r\nmöjligt att driva på i mycket större utsträckning.</pre><pre>Om det skulle fattas ett politiskt beslut i denna\r\nriksdag med innebörden att avvecklingen skall vara\r\ngenomförd år 2010 punkt slut, skulle det vara en\r\nsignal till hela energisektorn. Producenterna och\r\növriga delar av den branschen skulle naturligtvis\r\nsätta fart och vara med och utveckla de alternativa\r\nenergikällorna som dessutom skulle utgöra en\r\nutmärkt exportvara. Men det behövs en tydlig\r\nsignal så att också branschen förstår att vi menar\r\nallvar.</pre><pre>När jag lyssnade till Per Westerbergs svar undrade\r\njag om avvecklingens slutår 2010 fortfarande\r\nexisterar. Är det inte innebörden av de politiska\r\nbeslut som har fattats här? Det jag får som svar och\r\ntill livs här är citatet om när avvecklingen skall\r\ninledas. Vi kan väl inte vänta till år 2009?</pre><pre>Anf. 33  Näringsminister PER WESTERBERG\r\n(m):</pre><pre>Herr talman! År 2010 var uttolkningen av resultatet\r\nsom skedde efter en socialdemokratisk\r\nriksdagsmotion i näringsutskottet 1980. Jag var\r\nsjälv med i näringsutskottet vid denna tidpunkt. Vi\r\nhar sedan haft flera energipolitiska beslut i denna\r\nriksdag, senast våren 1991, som har fortsatt att\r\nuttolka resultaten och som har gällt vilka åtgärder\r\nman behöver vidta för att försöka nå de mål man\r\nhar ställt upp och för att fullfölja beslutet i\r\nfolkomröstningen.</pre><pre>Vi har inte en planhushållning där vi säger att vi\r\nbara skall fasa ut ett antal kärnkraftverk. Även på\r\nfolkomröstningens valsedel fanns krav på att man\r\nskulle upprätthålla sysselsättningen och välfärden.\r\nDet ställer även krav på hur utfasning av kärnkraft\r\nskall gå till i Sverige.</pre><pre>Vi har satt in betydande resurser på\r\nenergibesparande, så betydande att vi även får en\r\nhel del kritik för detta, beroende på vad det kan\r\ninnebära för hälsoläget vid energibesparingar i\r\nbostäder.</pre><pre>Vi har satt in insatser för att få fram de alternativa\r\nenergikällorna. Det finns restriktioner även för\r\ndem, både ur säkerhets- och miljösynvinkel, men\r\nockså ur kostnadssynvinkel. De skall vara\r\nkonkurrenskraftiga, så att vi kan upprätthålla\r\nsysselsättningen och välfärden i landet. Därför är\r\ndet inte självklart att man bör fasa ut i jämn takt --\r\nman gör det vartefter resultat uppnås inom\r\nrespektive område.</pre><pre>Vi är konsekventa och långsiktiga. Vi för en stabil\r\nenergipolitik i enlighet med folkomröstningens\r\nresultat för att kunna möjliggöra långsiktiga\r\ninvesteringar. Det är nödvändigt för att man skall\r\nkunna få bra investeringar som är\r\nkostnadseffektiva och därmed uppfyller de\r\nmålsättningar som riksdagen har ställt upp.</pre><pre>Anf. 34  GUDRUN SCHYMAN (v):</pre><pre>Herr talman! Det är nog så att näringsminister Per\r\nWesterberg undviker att svara på min fråga. Den\r\nvar mycket enkel och konkret: Är det inte så att\r\nbeslutet om avveckling senast år 2010 ligger fast?\r\nHar riksdagen fattat några politiska beslut som\r\ninnebär att det datumet har upphört att gälla?</pre><pre>Jag anser att datumet ligger fast och undrar: Hur\r\nskall vi i praktiken kunna förverkliga avvecklingen\r\ntill år 2010 om vi inte börjar nu? Jag tror inte att det\r\när möjligt att genomföra avvecklingen på mycket\r\nkort tid eller att vi på en gång kan stänga av\r\nalltihopa det sista året. Vi måste börja nu om vi\r\nskall ha den planmässighet och den kontinuitet i\r\ntillförsel av el som behövs.</pre><pre>Det innebär att vi avvecklar i takt med att andra,\r\nförnyelsebara energikällor kommer fram. Det är\r\nregeringens ansvar att se till att detta sker på ett bra\r\nsätt. Det borde också vara regeringens ansvar att se\r\ntill att kärnkraftselen inte subventioneras på det\r\nsätt som den gör i dag utan utsätts för en rimlig\r\nkonkurrens. På det sättet kan man också släppa\r\nfram andra energislag i en mer jämbördig\r\nkonkurrens än vad som nu är fallet.</pre><pre>Det vore intressant att få ett besked -- ligger\r\nbeslutet om avveckling år 2010 fast? Om det gör\r\ndet -- vilket jag och tydligen också Olof Johansson,\r\nPer Westerbergs ministerkollega, anser -- så vore\r\ndet rimligt att förstärka det genom att stifta en lag\r\ni riksdagen om att kärnkraften skall vara avvecklad\r\ninnan dess och genom att göra upp en ordentlig\r\nplan över hur det skall gå till.</pre><pre>Jag tycker inte att planering inte är av ondo. Man\r\nmåste använda sig av en förnuftig planering om\r\nman vill uppnå de politiska mål som man säger sig\r\narbeta för.</pre><pre>Jag har alltså uppfattat det som att regeringen är\r\ndjupt splittrad i denna fråga och att både\r\nFolkpartiet och Moderaterna helst ser att\r\nfolkomröstningsresultatet inte uppfylls i praktiken.\r\nMen då binder man ris åt sin egen rygg inför\r\nfolkomröstningen om medlemskap i den\r\nEuropeiska unionen som vi står inför nu eller nästa\r\når.</pre><pre>Om inte människor är övertygade om att det de\r\nsäger i en folkomröstning kommer att respekteras\r\nav de folkvalda, är vi mycket illa ute. Då har ni\r\nbidragit till att underbygga de stämningar som finns\r\ni dag; att många människor känner att politikerna\r\ninte bryr sig om vad de tycker och tänker.</pre><pre>Som politiker har vi ett intresse av att försvara\r\ndemokratin, utveckla den och skapa respekt för de\r\ndemokratiska institutionerna.\r\nFolkomröstningsinstitutet är en sådan.</pre><pre>Anf. 35  Näringsminister PER WESTERBERG\r\n(m):</pre><pre>Herr talman! Det är hela valsedeln från 1980 som\r\ngäller. Det är ganska typiskt att Vänsterpartiet\r\nkommunisterna ställde sig utanför riksdagsbeslutet\r\nom uttolkningen av den.</pre><pre>Precis som Gudrun Schyman här i dag, vill man\r\nbortse från den andra delen av valsedeln. Men även\r\nupprätthållandet av sysselsättningen och välfärden\r\när centrala delar i det energipolitiska beslutet från\r\n1980. Det går alltså inte att lösa alla problem bara\r\ngenom lagstiftning. Det vore mycket bekvämt om\r\nvi kunde lagstifta om större ekonomisk tillväxt eller\r\nökad välfärd, men detta uppstår inte genom\r\nlagstiftning utan genom de åtgärder vi vidtar för att\r\nnå respektive mål.</pre><pre>Regeringen är inte djupt splittrad. Det kanske är en\r\nbesvikelse för Gudrun Schyman att Sveriges\r\nriksdag har en majoritet på mellan 85 och 90 %\r\nbakom trepartiuppgörelsen om kärnkraften och\r\nenergin. Vi har som mål att klara detta till år 2010\r\noch anvisar medel för det. Men det finns\r\nrestriktioner, nämligen sysselsättningen och\r\nvälfärden, som också måste klaras.</pre><pre>Därför vidtar vi åtgärder för att spara energi och för\r\natt få fram alternativa energikällor. Vi skall på så\r\nsätt både kunna klara av restriktionerna och\r\nförverkliga slutmålet som sådant. Det är inte\r\nbesluten via lag eller planeringen i sig det handlar\r\nom. Det är fråga om att släppa till resurser och att\r\nskapa möjligheter att rent tekniskt få\r\nkonkurrenskraftiga priser på el som säkrar just\r\nsysselsättningen och välfärden. Därmed klarar vi\r\nockså att genomföra det avvecklingsbeslut som\r\nfaktiskt fattades 1980.</pre><pre>Överläggningen var härmed avslutad.</pre><pre>5 §  Svar på interpellation 1992/93:42 och fråga\r\n1993/94:79 om kärnkraftens tillförlitlighet</pre><pre>Anf. 36  Näringsminister PER WESTERBERG\r\n(m):</pre><pre>Herr talman! Rolf L Nilsson har i en interpellation\r\nfrågat vilka åtgärder regeringen kommer att vidta\r\nför att samtidigt trygga landets energiförsörjning\r\noch säkerheten vid kärnkraftverken. Vidare har\r\nhan frågat om regeringen planerar att ta upp\r\növerläggningar med ägarna till Oskarshamn 1 om\r\nslutlig stängning av reaktorn, när regeringen tänker\r\npåbörja arbetet med en lag om avvecklingen av\r\nkärnkraften och vilken katastrofplanering\r\nregeringen har för stängning av flera reaktorer.\r\nBakgrunden till frågorna är att ett antal\r\nkärnkraftsblock har varit avställda under hösten.</pre><pre>Göthe Knutson har mot samma bakgrund frågat\r\nmig vilka åtgärder jag avser att vidta i syfte att säkra\r\nvårt lands långsiktiga elförsörjning.</pre><pre>Jag besvarar interpellationen och frågan i ett\r\nsammanhang. Jag har samrått med miljöministern,\r\nsom inom regeringen svarar för frågor om\r\nkärnkraftens säkerhet.</pre><pre>Först skall jag kort redogöra för läget i fråga om de\r\nberörda kärnkraftsblocken och leveranssäkerheten\r\ni södra Sverige.</pre><pre>I mitten av oktober var sex av landets sammanlagt\r\ntolv kärnkraftsblock avställda. I Ringhals 1 och\r\nOskarshamn 2 var den årliga revisionen ännu inte\r\navslutad. I Barsebäck 2 pågick reparation av\r\nkorrosionsskador i inneslutningen, medan\r\nBarsebäck 1 undersöktes i syfte att klarlägga om\r\näven denna reaktor hade liknande skador. Två\r\nblock, Oskarshamn 1 och Ringhals 2, var avställda\r\nför större reparationer.</pre><pre>Elförsörjningsläget i södra Sverige förvärrades den\r\n18 oktober då ett tillfälligt elfel uppstod i\r\nOskarshamn 3. Därmed var sju kärnkraftsblock\r\navställda, däribland samtliga i Barsebäck och\r\nOskarshamn. Elförsörjningen klarades genom att\r\noljekondenskraftverket i Karlshamn startades och\r\ngenom att kraft kunde köpas från Danmark.\r\nDessutom utnyttjades tidvis de\r\ngasturbinanläggningar som finns i södra Sverige.</pre><pre>Efter några dagar kunde två av de avställda\r\nkärnkraftsblocken tas i drift. Nu har ytterligare två\r\nblock startats, och åtminstone ett till väntas kunna\r\ntas i drift omkring årsskiftet. Elförsörjningsläget i\r\nsödra Sverige är därmed åter nära nog normalt.</pre><pre>Det som inträffat i höst -- och liknande händelser\r\nförra hösten -- visar dock att risken för störningar i\r\nelsystemet är förhållandevis stor i denna del av\r\nlandet. Ett fåtal kärnkraftsblock svarar för en\r\nmycket stor del av basproduktionen av kraft.\r\nMarginalerna i systemet är mindre i södra Sverige\r\nän i andra delar av landet. Södra Sverige är därför\r\nstarkt beroende av överföring på stamnätet\r\nnorrifrån, av förbindelserna med Danmark och av\r\negna reservanläggningar.</pre><pre>För närvarande är överföringskapaciteten på\r\nstamnätet till Skåne begränsad. Kapaciteten\r\nkommer att höjas genom byggandet av en ny\r\nledning på Västkusten till Helsingborg, som nu\r\nprojekteras och som beräknas bli färdig år 1996.\r\nVidare pågår byggandet av en förbindelse mellan\r\nSkåne och Tyskland, Baltic Cable, som väntas bli\r\nklar omkring årsskiftet 1994/95. Genom dessa två\r\nnya förbindelser kommer leveranssäkerheten i\r\nsödra Sverige att förstärkas avsevärt.</pre><pre>Jag skall också ge min syn på de mer grundläggande\r\nfrågor som har aktualiserats genom höstens\r\nhändelser och som berörs särskilt i Rolf L Nilsons\r\ninterpellation.</pre><pre>Till en början vill jag erinra om den princip som\r\ngäller för fördelningen av ansvaret för\r\nelförsörjningen mellan staten och kraftföretagen.\r\nDenna princip slogs fast genom\r\nenergiöverenskommelsen i januari 1991, som\r\nriksdagen ställde sig bakom. Jag citerar: ''Det är\r\nkraftföretagens uppgift att med utgångspunkt i den\r\nav statsmakterna fastlagda energipolitiken planera\r\noch utveckla kraftsystemet så att landets behov av\r\nel blir tillgodosett.''</pre><pre>Riksdagen och regeringen anger de förutsättningar\r\nsom kraftföretagen skall arbeta inom. Så beslutar\r\nt.ex. statsmakterna om energibeskattningen och\r\nom miljöpolitiska styrmedel. Produktion,\r\növerföring och distribution av el kräver i allmänhet\r\nkoncession så att miljö- och säkerhetsintressen eller\r\nandra allmänna intressen kan tillgodoses.\r\nFöretagen har att bedriva verksamheten på ett\r\nsådant sätt att de krav som staten ställer blir\r\nuppfyllda.</pre><pre>Det behöver väl knappast påpekas att\r\nsäkerhetskraven just på kärnkraftens område är\r\nutomordentligt höga. Dessutom har de under åren\r\nsuccessivt skärpts. Myndighetstillsynen på detta\r\nområde är synnerligen noggrann.\r\nSäkerhetsmyndigheterna -- dvs. Statens\r\nkärnkraftinspektion, SKI, och Statens\r\nstrålskyddsinstitut, SSI, -- har vittgående\r\nbefogenheter, och deras verksamhet präglas av hög\r\nintegritet. Det är uteslutet att myndigheterna skulle\r\ntillåta kärnkraftsföretagen att sänka säkerhetsnivån\r\nmed hänsyn till problem med elförsörjningen.</pre><pre>Rolf L Nilson anser att de störningar som under de\r\ntvå senaste åren har uppträtt i\r\nkärnkraftsanläggningarna är yttringar av\r\nåldersproblem, som kommer att öka snarare än\r\nminska. Ett aktuellt underlag för bedömning av\r\ndenna fråga finns nu i den senaste årliga rapporten\r\nfrån SKI om säkerheten vid de svenska\r\nkärnkraftsverken. Rapporten överlämnades till\r\nregeringen i början av veckan, och jag skall här\r\nåterge något av vad SKI har sagt i rapportens\r\nsammanfattning.</pre><pre>SKI erinrar först om den gemensamma rapport som\r\nSKI och SSI avgav år 1990 om säkerhets- och\r\nstrålskyddsläget vid de svenska kärnkraftverken.\r\nBland de slutsatser som drogs där var att det inte\r\nförelåg några skillnader mellan verken när det\r\ngällde risken för eller konsekvenserna av en\r\nallvarlig reaktorolycka. Det fanns heller inget som\r\ntalade mot att samtliga reaktorer, om de underhölls\r\nväl, kunde ges en teknisk livslängd som sträckte sig\r\ntill år 2010 och även längre. Det påpekades dock att\r\nen del större renoveringar och underhållsarbeten\r\nskulle kunna bli nödvändiga.</pre><pre>Så har också blivit fallet. En händelse i Barsebäck\r\ni juli 1992 visade på brister i nödkylsystemen i fem\r\näldre kokarreaktorer. Dessa reaktorer fick ställas\r\nav för ombyggnad av systemen.</pre><pre>I den nu aktuella rapporten bedömer SKI att\r\ntillförlitligheten i kylsystemen i kokarreaktorerna\r\nnu är återställd till en tillfredsställande nivå.\r\nEmellertid påpekar SKI att ett antal\r\nmaterialproblem, i flertalet fall åldersbetingade,\r\nhar lett till långvariga driftstillestånd för tre\r\nreaktorer.</pre><pre>I rapporten görs den sammanfattande\r\nbedömningen att problemen med nödkylsystemen\r\noch materialproblemen har lett till betydelsefulla\r\ntekniska säkerhetsförbättringar vid verken och\r\navsevärda förbättringar av verkens eget\r\nsäkerhetsarbete. Samtidigt har erfarenheterna\r\npekat på vikten av en noggrann prövning av vissa\r\näldre säkerhetsanalyser och\r\nkonstruktionsförutsättningar, liksom vikten av\r\nfortsatt skärpt uppmärksamhet på åldersbetingade\r\nförändringar.</pre><pre>Enligt SKI är den grundläggande\r\nsäkerhetsstrategin -- nämligen ett djupförsvar i\r\nflera led mot allvarliga olyckor -- utformad utifrån\r\nförutsättningen att dolda fel och brister kan finnas,\r\nmen att de inte skall leda längre än till tillbud utan\r\nallvarligare konsekvenser utanför anläggningen.\r\nMot denna bakgrund ser SKI och SSI ingen\r\nanledning till omprövning av den riskbild som\r\nredovisades tidigare.</pre><pre>Jag har här ganska utförligt redogjort för de\r\nansvariga myndigheternas bedömningar. Det kan\r\ninte råda någon oklarhet om att säkerhetskraven\r\nhar absolut prioritet när myndigheterna tar\r\nställning till frågor om kärnkraftsverkens drift. En\r\nofrånkomlig konsekvens härav är att\r\nanläggningarna, så snart någon brist uppdagas, får\r\ntas ur drift tills bristen har avhjälpts. De problem\r\nsom uppkommit under åren 1992 och 1993 har alltså\r\ninte inneburit någon försämring av säkerheten i\r\nkärnkraftsverken. Däremot har de lett till ganska\r\nlångvariga avställningar eller, med andra ord, en\r\nförsämrad tillgänglighet för de berörda verken.</pre><pre>De två senaste åren har därmed inneburit ett\r\navbrott i utvecklingen mot en successivt förbättrad\r\ntillgänglighet i de svenska kärnkraftverken sedan\r\nbörjan av 1980-talet. Vi vet inte i dag om det rör\r\nsig om ett tillfälligt fenomen eller om man nu måste\r\nräkna med en lägre tillgänglighet för verkens\r\nåterstående livstid.</pre><pre>Jag utgår från att de berörda kraftföretagen med\r\nstort allvar uppmärksammar denna fråga. Det är\r\nföretagens sak att ta ställning till om det är\r\nekonomiskt rimligt att göra sådana ytterligare\r\ninvesteringar i anläggningarna som kommer att\r\nkrävas för fortsatt drift. Det är också, i enlighet\r\nmed gällande ansvarsfördelning, företagens sak att\r\nvidta åtgärder för att ersätta bortfallet av\r\nelproduktion från kränkraftsverken när de slutligt\r\ntas ur drift.</pre><pre>Jag har ingen anledning att här gå in på frågan om\r\nde alternativa handlingslinjer som står till buds för\r\nkraftföretagen. Jag vill dock undestryka att vi inte\r\nlängre skall räkna med att elförsörjningen tryggas\r\nenbart med nationella åtgärder. Ett viktigt inslag i\r\nden pågående reformeringen av den svenska\r\nelmarknaden är också att underlätta ett ökat utbyte\r\nav elkraft över gränserna. En liknande utveckling\r\npågår i vår omvärld.</pre><pre>Genom en internationalisering av elmarknaden\r\nkommer de samlade produktionsresurserna att\r\nkunna utnyttjas bättre. Det blir också lättare att\r\nhantera problemen vid störningar i de nationella\r\nsystemen, t.ex. om ett antal produktionsenheter\r\nfaller bort. Som jag redan nämnt kommer\r\nSydsveriges elförsörjning att stärkas väsentligt i och\r\nmed att Baltic Cable tas i drift om något år. Vi kan\r\nräkna med en fortsatt utbyggnad av\r\nutlandsförbindelserna och en successiv integration\r\nav elsystemen i Nordeuropa.</pre><pre>Av vad jag nu har sagt följer att regeringen inte\r\nförbereder åtgärder av det slag som Rolf L Nilson\r\nefterlyser i sin interpellation.</pre><pre>Anf. 37  ROLF L NILSON (v):</pre><pre>Herr talman! Jag inleder med att tacka Per\r\nWesterberg för svaret. Det var ett intressant och\r\nutförligt svar. Den direkta kritik som jag skulle\r\nkunna rikta mot svaret är att det är mycket utförligt\r\nvad gäller min första fråga, nämligen säkerheten\r\noch tillförlitligheten, men att svaret bara\r\nförbigående eller inte alls berör de tre senare\r\nfrågorna. Dessa frågor rör sig om förhandlingar\r\nmed ägarna om att Oskarshamn I skall få förbli\r\navstängt, de rör sig om den centrala frågan om en\r\navvecklingslag och om det som jag litet dramatiskt\r\nkallar för en katastrofplanering; en\r\nkatastrofplanering som innebär att man har ett\r\nhandlingsalternativ, om man av säkerhetsskäl\r\nbehöver stänga många reaktorer.</pre><pre>Under gynnsamma förhållanden har vi haft sju\r\nreaktorer avstängda. Man kan tänka sig detta\r\nhända under besvärliga förhållanden, exempelvis\r\nmitt i vintern, och man kan tänka sig att t.o.m. fler\r\nreaktorer tvingas stängas av.</pre><pre>Ett par saker som jag vill lyfta fram i Per\r\nWesterbergs svar är det som han säger efter\r\nredogörelsen av läget under hösten 1993, dvs. att\r\nelförsörjningsläget vid årsskiftet 1993/94 beräknas\r\nvara nära nog normalt. Det innebär att regeringen\r\ngör bedömningen att försörjningsläget i södra\r\nSverige är nära nog normalt när två reaktorer är\r\navstängda. Det är en bra markering av regeringen.\r\nDet innebär nämligen att vi kan börja diskutera en\r\nnormalsituation med två reaktorer ur drift. Det\r\ninnebär, enligt regeringens samlade bedömning,\r\ninga problem med försörjningen i södra Sverige,\r\noch det är i södra Sverige som problemen finns från\r\nförsörjningssynpunkt.</pre><pre>Vi har här de faktiska förutsättningarna för en\r\navveckling av två reaktorer. Min logiska slutsats\r\nblir då att två reaktorer kan förbli avställda. Jag är\r\nmycket glad om vi kan komma så långt att vi får ett\r\nbeslut om att en reaktor, nämligen den äldsta,\r\nOskarshamn 1, förblir avstängd för all tid framöver.\r\nDet är dessutom en synpunkt som inte är speciellt\r\noriginell, utan som delas av många.</pre><pre>Regeringen säger att sårbarheten i södra Sverige\r\nockså beror på att det är så stor andel kärnkraftsel\r\ndär. En del av detta skall man klara genom att\r\nförbättra möjligheterna till överföring av kraft från\r\nnorra Sverige. Då vill jag fråga: Anser inte Per\r\nWesterberg att det är rimligt att förbindelsen på\r\nVästkusten till Helsingborg, som beräknas bli\r\nfärdig 1996, påskyndas? Per Westerberg säger ju\r\nlängre fram i svaret att vi får räkna med en minskad\r\ntillgänglighet av kärnkraftsel framöver, med tanke\r\npå dessa återkommande ålderssymtom och\r\nåldersbrister. Jag bedömer detta som ett ökande\r\nproblem, och jag tycker inte att SKI motsäger min\r\nbedömning.</pre><pre>Det är också intressant och viktigt att slå fast att\r\nSKI och regeringen gör bedömningen att\r\nkärnkraftselen och kärnkraftaggregaten troligen\r\nkommer att vara mindre tillgängliga nu än vad man\r\nhar förutsatt, och att det sker ett trendbrott i den\r\nutveckling av ökad tillgänglighet och hög\r\ndriftssäkerhet som man har talat om som ett\r\nkännetecken för de svenska kärnkraftaggregaten.</pre><pre>En stor svaghet i den strategi för omställning av\r\nenergisystem som regeringen har och som\r\nriksdagen har beslutat om, är att man har lagt över\r\nså mycket ansvar på kraftföretagen -- i princip har\r\nhela ansvaret lagts på dem. Det skulle vara bra och\r\nacceptabelt om man kunde räkna med att\r\nkraftföretagen på ett lojalt och villigt sätt följer\r\nriksdagens intentioner. Här har ju, som Gudrun\r\nSchyman talade om tidigare, tunga företrädare för\r\nde stora kraftbolagen gått ut och sagt att de inte\r\nkommer att inleda en omställning av\r\nenergisystemen, dvs. fasa ut kärnkraften, förrän\r\ndet finns lagstiftning. De kommer inte att rätta sig\r\nefter riktlinjer i form av den\r\nenergiöverenskommelse som vi har. Därför vill jag\r\nha en kommentar till min fråga om lagstiftning på\r\ndet här området.</pre><pre>I detta ligger alltså frågan hur länge företagen tror\r\natt de kan få köra sina kärnkraftaggregat. Vi har ett\r\nproblem, nämligen att det finns fyra aggregat som\r\nhar tills-vidare-tillstånd att drivas efter år 2010. Det\r\när också någonting som bör omprövas.</pre><pre>Anf. 38  GÖTHE KNUTSON (m):</pre><pre>Herr talman! Jag tackar näringsminister Per\r\nWesterberg för detta svar. Det är utförligt och\r\nalldeles utomordentligt. Någon gång kan man bryta\r\ntrenden här i kammaren att inte vara tillfredsställd\r\nmed svaret, och det gör jag nu.</pre><pre>Rolf L Nilson och jag har väsentligt olika syn på\r\nkärnkraften. När jag ställde frågan var alltså upp till\r\nsju reaktorer tillfälligt avstängda, och då uppstod\r\nnaturligtvis en viss oro, inte minst inom industrin,\r\nsom är så elkraftberoende. Min fråga gäller alltså,\r\nsom näringsministern också konstaterade, att jag --\r\noch säkert många fler -- vill veta vilka åtgärder som\r\nnäringsministern vidtar i syfte att säkra vårt lands\r\nlångsiktiga elförsörjning.</pre><pre>Med anledning av Rolf L Nilsons synpunkter tar jag\r\nmig friheten att ta fram en bedömning som har\r\ngjorts av Vattenfall nyligen, där man konstaterar\r\nredan rubrikmässigt: ''Reserver behövs och är inte\r\nliktydigt med elöverskott''. Följaktligen är det inte\r\nheller detsamma som att vi nu bara kan ställa av\r\nkärnkraftreaktorer permanent och tro att det är\r\ntillfredsställande.</pre><pre>Här gör Vattenfall det konstaterandet att de\r\nsenaste vintrarna har varit mycket milda, att vi har\r\nhaft riklig nederbörd och att Sverige under goda år\r\nhar en stark kraftbalans, men att det accentueras av\r\nminskat elbehov inom industrin. Den har under\r\nrådande lågkonjunktur minskat sin produktion och\r\ndärmed sin elanvändning. När världskonjunkturen\r\nvänder får vi nu, genom en bra näringspolitik,\r\nockså en god utveckling inom vår industri och\r\nproduktion -- produktionen ökar redan nu, i och\r\nmed att exporten går bättre. Denna starkare\r\nhögkonjunktur, som vi nu kan invänta, kommer\r\nnaturligtvis att leda till att elproduktionsbehovet\r\nökar.</pre><pre>Låt mig konstatera, vilket har gjorts många gånger,\r\natt tillgången på elenergi är ett fundament för all\r\nvår industri och därmed vårt välstånd. Det är också\r\nväsentligt att elenergin är billig. Kärnkraften är\r\nomistlig, enligt min bedömning, även på längre sikt\r\ni vårt land. Mot den bakgrunden vill jag också ta\r\nupp frågan om den personella kompetensen på sikt.</pre><pre>''När de som var med om att bygga upp den svenska\r\nkärnkraften går i pension uppstår en kunskapslucka\r\nsom hotar säkerheten vid kärnkraftverken. Verken\r\nhar svårt att rekrytera nya specialister. Ingen\r\nforskare i dag vill ägna sig åt ett energislag som ska\r\nvara nedlagt om 17 år.''</pre><pre>Detta konstaterande gör en utredning om\r\nsäkerheten och informationshanteringen vid\r\nVattenfalls kärnkraftverk. Det är landshövdingen i\r\nNorrbotten, Gunnar Brodin, som också är\r\nprofessor, som har lett utredningen. Enligt ett TT-\r\ntelegram säger han att kärnkraftssäkerheten hotas\r\nav detta faktum att reaktorerna åldras och att det\r\nkan bli brister i den personella kompetensen. När\r\nde som har byggt upp kärnkraften har uppnått\r\npensionsåldern kan det alltså bli ett tomrum här,\r\nnär kunskapen och erfarenheterna försvinner.</pre><pre>Gunnar Brodin säger till TT den 9 september i år:</pre><pre>''Förutsättningarna för säkerhetsarbetet har\r\nändrats sedan kärnkraftverken byggdes upp under\r\n70- och 80-talen. Vi är nu inne i en förvaltningsfas\r\noch snart vidtar avvecklingen. Ändå behövs ny\r\nkompetens för att inte säkerheten ska äventyras.''</pre><pre>Professorn och landshövdingen Gunnar Brodin\r\nefterlyser bl.a. en ny generation materielexperter\r\noch modern forskning om hur olika material uppför\r\nsig i kärnkraftsreaktorerna.</pre><pre>Jag frågar: Vill näringsministern också\r\nkommentera detta?</pre><pre>Anf. 39  Näringsminister PER WESTERBERG\r\n(m):</pre><pre>Herr talman! Jag skall först göra några\r\nkommentarer till Rolf L Nilsons övertolkningar av\r\nsvaret.</pre><pre>Det står inte i svaret att det var ett normalt läge när\r\ntvå reaktorer var avställda, utan att det var ''nära\r\nnog normalt''. Det finns alltså en distinktion där.</pre><pre>Det var inte heller så att vi förutsåg att\r\ntillgängligheten skulle bli sämre, utan vi sade att vi i\r\ndag inte vet om det rör sig om ett tillfälligt fenomen,\r\neller om man nu måste räkna med en lägre\r\ntillgänglighet under verkens återstående livstid.\r\nDet är också en distinktion.</pre><pre>När det gäller Oskarshamn 1, är det helt uppenbart,\r\nprecis som med alla andra kärnkraftverk och alla\r\nandra kraftstationer, att det förutsätts ett mycket\r\nbra och omfattande underhåll av all\r\nkraftproduktion. Hur mycket Oskarshamn 1\r\nkommer att vara värt beror naturligtvis på det\r\nunderhållsbehov och det kraftbehov som\r\nföreligger. Avgörandet på säkerhetssidan tas av\r\nmyndigheterna, och det kommersiella avgörandet\r\ntas i företagen. Bägge kraven måste uppfyllas för\r\natt verket skall sättas i gång igen.</pre><pre>När det gäller en avvecklingslag vill jag bara ånyo\r\nnotera att det -- som jag sade till Gudrun Schyman\r\nalldeles nyss -- inte är genom lagstiftning som vi\r\nuppnår resultat. Det gör vi genom de åtgärder vi\r\nvidtar för att kunna uppfylla de krav som\r\nfolkomröstningen ställer på avveckling. Samtidigt\r\nskall vi klara sysselsättningen och välfärden och\r\ndärmed även konkurrenskraftiga elpriser.</pre><pre>Om det finns de som gör uttalanden om att\r\nkärnkraften inte skall avvecklas vill jag bara säga\r\natt var och en må göra uttalanden utifrån sina\r\nutgångspunkter. Men i grunden gäller att om vi kan\r\nfå fram ett energisparande som gör kraftverk\r\nonödiga eller om vi kan få fram alternativ med\r\nkonkurrenskraftiga priser så skall\r\nfolkomröstningens resultat självfallet fullföljas.\r\nHela vår politik syftar till det.</pre><pre>När det gäller kraftföretagens ansvar vill jag bara\r\nnotera att de självfallet måste följa\r\nriksdagsbeslutet. De skall fatta de kommersiella\r\nbesluten -- för säkerhetsbesluten står riksdagen och\r\nregeringens myndigheter, SKI och SSI.</pre><pre>Som svar på Göthe Knutsons frågor vill jag bara\r\nnotera att det är alldeles uppenbart att vi behöver\r\nen ganska betydande reservkapacitet. Under de\r\nsenaste åren har vi haft ganska begränsade\r\nmarginaler i kraftsystemet totalt sett, trots att vi har\r\nen djup lågkonjunktur och trots att vintrarna har\r\nvarit milda.</pre><pre>Under den konjunkturuppgång som nu har inletts,\r\nmed en ganska kraftig ökning av\r\nindustriproduktionen och kraftigt ökade\r\ninvesteringsbehov under 1994, kommer naturligtvis\r\nefterfrågan på kraft att öka, och därmed kommer\r\nytterligare krav att ställas på kraftbalansen. Det\r\ngäller självfallet också om vi träffas av kallare\r\nvintrar, som kraftsystemet självfallet måste vara\r\ndimensionerat för.</pre><pre>När det gäller kompetensen på kärnkraftsområdet\r\npekade Göthe Knutson på en mycket viktig punkt.\r\nDet gäller att upprätthålla den tekniska\r\nkompetensen inom svenska kraftföretag. Därför är\r\ndet viktigt att svenska kraftföretag har möjligheter\r\noch ekonomiska resurser att nyttja den tekniska\r\nkompetensen även utanför landets gränser,\r\nexempelvis när det gäller kärnkraftssäkerhet i\r\nIgnalina och Sosnovyj Bor, när det gäller att\r\nåstadkomma en mycket miljövänlig\r\nkraftproduktion i oljeskifferverket i Narva med\r\ndess mycket stora miljöföroreningar och när det\r\ngäller att medverka till energieffektivisering i stora\r\ndelar av omvärlden. Det är något som många\r\nkraftföretag från andra länder gör. Det är viktigt att\r\nockså svenska kraftföretag kan medverka i detta\r\narbete för att man skall kunna upprätthålla den\r\ntekniska kompetensen och ha yrkeskarriärer kvar,\r\nså att det går att upprätthålla mycket höga\r\nsäkerhetskrav på svenska verk.</pre><pre>Anf. 40  ROLF L NILSON (v):</pre><pre>Herr talman! Jag har för mig att jag sade att\r\nsituationen i södra Sverige var nära nog normal --\r\njag försökte alltså att citera ordagrant ur\r\ninterpellationssvaret. Jag tycker att det är en\r\ntillräckligt tydlig markering från regeringens sida.</pre><pre>Det är riktigt att det kan vara fråga om en tillfällig\r\nnedgång i tillgängligheten. Men det kan också vara\r\nså att de problem nu uppträder som man rimligtvis\r\nmåste vänta sig av åldrande anläggningar. När det\r\ngäller gamla kärnkraftsanläggningar finns det\r\ndessutom inte så mycket internationell erfarenhet\r\natt falla tillbaka på, utan här ställs vi inför nya\r\nproblem. Där tycker jag att man rimligtvis måste\r\ntillämpa försiktighetsprincipen fullt ut.</pre><pre>Vi kan alltså inte räkna med annat än minskad\r\ntillgänglighet, och det betyder att vi måste ha\r\nmöjlighet att möta en sådan minskad tillgänglighet.\r\nJag undrar då: Är det enligt Per Westerbergs\r\nuppfattning tillräckligt med den förbättrade\r\nförsörjningen från Norge, från norra Sverige och\r\nfrån Tyskland via Baltic Cable för att klara en sådan\r\nsituation? Finns det inte, som jag sade, anledning\r\natt påskynda utbyggnaden av västkustförsörjningen\r\ntill Sverige, med tanke på att vi behöver vara\r\nförsiktiga?</pre><pre>Här vilar alltså ett tungt ansvar på företagen för\r\ngenomförandet av energipolitiken. Man tvingar\r\ninte fram en utveckling eller konkreta resultat\r\ngenom lagstiftning, men det sätter åtminstone\r\nramar, och de juridiska ramar som skulle tvinga\r\nfram en kärnkraftsavveckling finns inte --\r\nåtminstone uppfattar inte företagen det på det\r\nviset.</pre><pre>Som jag nämnde finns det fyra tillstånd för\r\nkärnkraftsaggregat som är tills-vidare-tillstånd,\r\nvilket motsäger 2010. Det tycker jag är en\r\nupprörande oklarhet.</pre><pre>När det gäller den ekonomiska sidan har vi\r\nförsäkringsfrågan. Kärnkraftsaggregaten är\r\nsubventionerade i den betydelsen att de inte, som\r\nandra anläggningar, behöver stå för fulla\r\nförsäkringsskyddet för skador som kan uppkomma.\r\nDet måste rättas till för att vi skall kunna få till\r\nstånd en rimlig ekonomisk styrning av det hela.</pre><pre>Anf. 41  GÖTHE KNUTSON (m):</pre><pre>Herr talman! Jag tackar näringsministern för det\r\navsnitt han här ägnade mina synpunkter. Jag\r\nkonstaterar att jag fick ett starkt gehör hos\r\nnäringsministern för bl.a. mina påpekanden om\r\nbehovet av fortsatt -- och skall vi säga ny? --\r\nforskning på kärnkraftsteknologins område. Då har\r\njag bara ett par synpunkter och kanske en fråga.</pre><pre>Jag tänker då på det som Gunnar Brodin säger i den\r\nutredning jag har talat om -- den befolkades också\r\nav professorn vid Tekniska högskolan Fred Nilsson,\r\ndirektören vid Industriförbundet Lars-Gunnar\r\nLarsson och tillförordnade professorn vid Lunds\r\nuniversitet Sven Windahl -- nämligen att ingen\r\nforskare i dag vill ägna sig åt den här ''branschen'',\r\nett energislag som skall vara nedlagt om 17 år.</pre><pre>I det TT-underlag jag har tillgång till har man inte\r\ngjort några bedömningar av behovet av detta i vår\r\nomvärld. Det gjorde däremot näringsministern,\r\nvilket förvisso är mycket angeläget. I vårt\r\nnärområde har vi de problem som vi har diskuterat\r\nhär i kammaren -- Sosnovyj Bor, Ignalina och andra\r\nkärnkraftverk, som är krutdurkar om det inte görs\r\ninsatser. Enligt bedömningar som har gjorts av\r\nSKI:s företrädare kommer det att inträffa en olycka\r\ni Sosnovyj Bor inom tio år -- och en sådan olycka är\r\nalltid allvarlig -- om man inte kontinuerligt tar tag i\r\nde här behoven.</pre><pre>Frågan är då vad man internationellt kan göra. Jag\r\nutgår från att man i den sexstatsgrupp som arbetar\r\nmed de här frågorna också räknar med att Sverige\r\nfinns med, med fortsatt tillgång till den expertis som\r\nvi är så kända för genom vår kärnkraftsindustri. Vi\r\nhar nära nog varit ett världsledande land på det här\r\nområdet.</pre><pre>Min lilla avslutande fråga är: Kan näringsministern\r\ntänka sig några former för att hjälpa upp det här, så\r\natt utredningen från Vattenfall -- Brodins\r\nutredning -- inte bara blir ett papper i\r\nskrivbordslådan utan medför att det verkligen\r\nhänder saker?</pre><pre>Anf. 42  Näringsminister PER WESTERBERG\r\n(m):</pre><pre>Herr talman! Jag instämmer gärna i att det finns ett\r\nbetydande underhållsbehov inom all\r\nkraftproduktion, och i synnerhet naturligtvis i\r\nkärnkraftverk. Självfallet är säkerheten avgörande\r\nför att sådana kärnkraftverk skall få drivas. Sedan\r\när det upp till företagen att göra de kommersiella\r\nbedömningarna av om det är lönsamt att göra de\r\nytterligare investeringar eller vidta de\r\nunderhållsåtgärder som säkerheten kan kräva.</pre><pre>Jag delar uppfattningen att kraftförsörjningen\r\nstärks högst påtagligt vid internationaliseringen av\r\nkraftproduktionen. Kablar söderut till Tyskland, en\r\nförstärkning av förbindelserna med Norge och även\r\nkablar till Baltikum utgör en internationalisering av\r\nkraftmarknaden som ökar säkerheten i det totala\r\nsystemet med gemensamma kraftreserver som kan\r\nnyttjas i speciella situationer. Det innebär\r\nsjälvfallet att reservkraftsbehovet ökar om vi skulle\r\nfå en lägre tillgänglighet. Därmed ökar också den\r\nformella styrkan i kraftbalansen.</pre><pre>Jag ser fortfarande inte något behov av lagstiftning.\r\nSom jag ser det skapar en lagstiftning i sig inga\r\nresultat. Den skulle i stället vara mer av\r\nsymbolkaraktär. Jag har inte någon större tilltro till\r\natt vi uppnår någonting på det sättet. Det\r\navgörande för om vi kommer att nå fram i denna\r\ndel är att vi gör målmedvetna satsningar på\r\nenergieffektivisering och på forskning och insatser\r\nför att få fram alternativa metoder för\r\nenergiproduktion.</pre><pre>Det är alldeles uppenbart att det finns tills-vidare-\r\ntillstånd för de fyra kärnkraftsreaktorerna. Denna\r\nfråga får tacklas när den dagen kommer. Jag tror\r\ninte att det är lönsamt för statskassan att göra det i\r\nförtid. Då kommer vi bara att på ett tidigt stadium\r\nhamna i en skadeståndsprocess. Jag anser inte att\r\ndet är motiverat att dra i gång en sådan process i\r\ndag.</pre><pre>Till Göthe Knutson vill jag säga att\r\nelmarknadsavregleringen och\r\ninternationaliseringen är mycket viktiga\r\nkomponenter. Det gäller också Rolf L Nilsons\r\nfrågor om säkerheten i kraftförsörjningen. Det\r\ngäller att vi tar till vara våra egna intressen av\r\nsäkerhet i svenska kärnkraftverk, att vi utnyttjar\r\nden tekniska kompetens, och det kunnande, som\r\nfinns i Sverige. Den måste bibehållas, utvecklas och\r\nkunna hållas på en mycket hög nivå vid behov av\r\nny- och reinvesteringar.</pre><pre>Jag ser framför allt internationaliseringen som\r\nviktig för att säkerhetskompetensen,\r\nmiljökompetensen och även\r\nenergieffektiviseringskompetensen skall\r\nupprätthållas. Därför är det viktigt att vi tar till vara\r\ndenna nationella kunskapsresurs på marknader\r\nsom har ett mycket stort behov av den. Det är detta\r\nsom hela debatten om kapitaltillskottet till\r\nVattenfall i sak handlar om.</pre><pre>Herr talman! Till sist vill jag säga att jag ser\r\nelmarknadsavregleringen som en mycket viktig\r\npunkt för att få ett effektivt och väl fungerande\r\nenergisystem. Konkurrens skall ske genom\r\neffektivitet, inte via olika miljökrav eller\r\nsäkerhetskrav.</pre><pre>Anf. 43  ROLF L NILSON (v):</pre><pre>Herr talman! Jag kan konstatera var min och Per\r\nWesterbergs -- och regeringens -- uppfattning\r\nskiljer sig åt. Jag anser att det behövs en lag för\r\navveckling av kärnkraften. Jag anser att den signal\r\nsom en avstängd reaktor, dvs. en inledning av\r\nkärnkraftsavvecklingen, behövs för att man på\r\nallvar skall börja avveckla kärnkraften.</pre><pre>Jag delar Per Westerbergs uppfattning att det måste\r\nvara maximal säkerhet så länge kärnkraftverken\r\nfinns. Den kompetens som behövs måste finnas.\r\nDet måste göras internationella insatser så att vi\r\nkan dela med oss av vår kompetens. Vi måste i stor\r\nskala satsa på att få fram alternativa sätt att\r\nproducera energi. Jag tycker att regeringen gör för\r\nlitet när det gäller sådana insatser.</pre><pre>Jag skulle vilja ägna några ord åt energibehovet för\r\nden framtida industrin i Sverige. Jag såg att Göthe\r\nKnutson nu gick härifrån, men han polemiserade\r\nmot mig tidigare. Jag tycker att han verkar vara litet\r\nkonservativ. Jag får samma intryck av Per\r\nWesterberg. Man räknar med en framtida industri\r\ni Sverige som är energislukande på samma sätt som\r\nden var under 70- och 80-talet. Allt pekar på att en\r\nmodern och konkurrenskraftig industri inte kan\r\narbeta utefter sådana tillfälligheter som att energin\r\när billig. Man måste arbeta med resurs- och\r\nenergisnål produktion. I förlängningen ligger\r\nkonkurrensfördelar på marknaden. Det finns alltså\r\nen arbetsmarknadspolitisk aspekt på det hela.</pre><pre>Internationaliseringen vore egentligen värd en egen\r\ndebatt. Den är oerhört intressant och har många\r\nsidor. Internationaliseringen bör ju ge oss möjlighet\r\natt ha en lägre baskapacitet i Sverige än vad vi\r\nskulle behöva om vi till varje pris skulle vara\r\nsjälvförsörjande. Det är också någonting som talar\r\nför att kärnkraftsavvecklingen fullt ut är\r\ngenomförbar och givetvis bör startas så snabbt som\r\nmöjligt.</pre><pre>Det finns en del andra aspekter. Man kan t.ex.\r\nhamna i situationen att man avvecklar kärnkraften,\r\nimporterar kärnkraftsel, har ett ambitiöst program\r\nför koldioxidavveckling och får koleldade\r\nkraftverk. Detta problem tror jag måste lösas\r\ngenom internationella överenskommelser snarare\r\nän genom att varje land för sig sköter det.</pre><pre>Anf. 44  Näringsminister PER WESTERBERG\r\n(m):</pre><pre>Herr talman! Jag delar helt Rolf L Nilsons\r\nuppfattning att internationaliseringen är viktig när\r\ndet gäller energiområdet. Det får inte vara olika\r\nmiljökrav på kraftproducerande anläggningar eller\r\nolika säkerhetskrav på kärnkraftsverk som avgör\r\nom man är effektiv eller ej. Det måste vara\r\nlikvärdiga krav. Man skall jobba med säkra,\r\nmiljövänliga och effektiva anläggningar.</pre><pre>Jag delar inte uppfattningen att en lag för\r\navveckling skulle vara en bra metod. Man skall i\r\nstället ha energieffektiviseringsprogram. Man skall\r\nfå fram konkurrenskraftiga, alternativa\r\nproduktionsmetoder som uppfyller miljökraven\r\noch som också gör att det blir konkurrenskraftiga\r\npriser på elen. På så sätt kan sysselsättningen och\r\nvälfärden i riket upprätthållas.</pre><pre>Jag delar uppfattningen att industrierna inte skall\r\ntro att de kan få energi billigt i Sverige. De skall få\r\nenergi till konkurrenskraftiga priser, motsvarande\r\nvad konkurrenter får. Den grundläggande\r\nkonkurrensfördelen skall egentligen vara att de är\r\nduktiga i processen.</pre><pre>Herr talman! Till sist vill jag säga att det finns\r\nanledning att återkomma till internationaliseringen\r\ni den debatt som kommer att fortsätta på\r\nelområdet. Jag är dock personligen ganska\r\noptimistisk inför det fortsatta arbetet. Vi är på väg\r\nmot ganska betydande förbättringar. Jag tror att\r\nalla parter kommer att kunna tillgodogöra sig\r\npositiva resultat.</pre><pre>Överläggningen var härmed avslutad.</pre><pre>6 §  Svar på interpellation 1993/94:27 om\r\nfinansieringen av ett vårdnadsbidrag</pre><pre>Anf. 45  Finansminister ANNE WIBBLE\r\n(fp):</pre><pre>Herr talman! Birgitta Dahl har i en interpellation\r\nställt tre frågor till mig om vårdnadsbidragets\r\nfinansiering. Den första frågan gäller statens\r\nnettokostnad för vårdnadsbidraget. Den andra\r\ngäller om vårdnadsbidraget kommer att innebära\r\natt föräldraförsäkringen eller barnomsorgen\r\nförsämras. Den tredje gäller hur regeringen avser\r\natt finansiera vårdnadsbidraget.</pre><pre>Statens nettokostnad för vårdnadsbidraget har av\r\nden arbetsgrupp som regeringen har tillsatt\r\nberäknats uppgå till 2 miljarder kronor. Det belopp\r\npå 5,4 miljarder kronor som Birgitta Dahl hänvisar\r\ntill i sin interpellation avser nettokostnaden för\r\nstaten innan statsbidragen till kommunerna har\r\nreglerats med hänsyn till kommunernas ökade\r\ninkomster genom vårdnadsbidragsreformen.</pre><pre>Bruttokostnaden för vårdnadsbidraget beräknas\r\nuppgå till 6 miljarder kronor. Från detta belopp\r\nskall dras alla de minskningar av olika kostnader\r\noch ökningar av olika intäkter för både staten och\r\nkommunerna som reformen ger upphov till.\r\nEftersom det är staten som står för utbetalningen\r\nav vårdnadsbidraget är det rimligt att de\r\nintäktsökningar som faller på kommunerna återförs\r\ntill staten. Det kan åstadkommas genom en\r\nreglering av statsbidraget till kommunerna.</pre><pre>På den statliga sidan uppkommer en besparing på\r\nungefär 500 miljoner kronor till följd av att de s.k.\r\ngarantidagarna i föräldraförsäkringen tas bort. På\r\nkort sikt kan beloppet bli något lägre eftersom\r\nföräldrar med sparade garantidagar ges möjlighet\r\natt om de så önskar utnyttja dessa fram till den 1 juli\r\n1996. Arbetsgruppen för vårdnadsbidrag har också\r\nföreslagit att vårdnadsbidraget skall ligga till grund\r\nför beräkningen av bostadsbidragen, vilket\r\nberäknas ge en besparing på ungefär 100 miljoner\r\nkronor. Regeringen har ännu inte utvärderat\r\narbetsgruppens förslag. Reformen ger även upphov\r\ntill en marginell ökning av den statliga\r\ninkomstskatten.</pre><pre>På den kommunala sidan ger reformen i huvudsak\r\nupphov till två olika typer av intäktsökningar. För\r\ndet första ökar kommunernas skatteintäkter.\r\nNettoökningen beräknas uppgå till 700 miljoner\r\nkronor, efter det att effekten av de slopade\r\ngarantidagarna och rätten till avdrag för\r\nbarnomsorgskostnader upp till 24 000 kr har\r\nbeaktats. Vid ett avdragstak på 30 000 kr blir\r\nökningen av kommunernas skatteintäkter ungefär\r\n200 miljoner kronor mindre. Den nödvändiga\r\nregleringen mellan stat och kommun minskar i\r\nfallet med högre avdragstak i motsvarande grad,\r\nvilket innebär att statens nettokostnad ökar med\r\nsamma belopp.</pre><pre></pre><pre>För det andra skapas genom vårdnadsbidraget ett\r\nutrymme för kommunerna att höja\r\nföräldraavgifterna till barnomsorgen. Med hänsyn\r\ntill det kommunala självstyret bör staten avstå från\r\natt utforma detaljerade regler för denna\r\navgiftshöjning. Beräkningen utgår från att\r\nkommunerna höjer avgifterna med ett belopp som\r\nför varje enskilt hushåll högst svarar mot det\r\nvårdnadsbidrag de erhåller.</pre><pre>Den totala inkomstökningen för kommunerna till\r\nföljd av de ökade föräldraavgifterna har av\r\narbetsgruppen beräknats till 2,7 miljarder kronor.\r\nMan har därvid beaktat att avgiftshöjningen kan\r\nkomma att bli mindre för barn med kortare\r\nvistelsetid än heltid.</pre><pre>Det förslag till vårdnadsbidrag som utarbetats\r\ninnebär inte någon försämring av den nuvarande\r\nföräldraförsäkringen. Som en naturlig följd av\r\nreformen försvinner emellertid föräldrarnas rätt till\r\n90 dagars extra ledighet med en ersättning\r\nmotsvarande garantinivån i föräldraförsäkringen,\r\ndvs. 60 kr per dag, eller 1 800 kr per månad. Denna\r\nrätt ersätts med ett vårdnadsbidrag på 2 000 kr per\r\nmånad.</pre><pre>Jag vill även påminna om att regeringen i en\r\nproposition nyligen föreslagit att kommunerna\r\nskall vara skyldiga att se till att det finns\r\nbarnomsorg åt alla familjer som så önskar från det\r\natt barnet fyllt ett år. Det kan vara fråga om\r\nkommunal, kooperativ eller enskild barnomsorg.\r\nFör att säkerställa mångfalden föreslås även en\r\nskyldighet för kommunerna att betala ut bidrag till\r\nenskilda alternativ som uppfyller de kvalitetskrav\r\nsom ställts upp. Någon förändring av detta förslag\r\ntill följd av vårdnadsbidraget är ej aktuell.</pre><pre>Vårdnadsbidraget syftar till att öka\r\nsmåbarnsfamiljernas valfrihet och rättvisan mellan\r\ndem. Vårdnadsbidraget ökar möjligheterna för den\r\nsom vill stanna hemma en längre tid.\r\nVårdnadsbidraget ökar därmed\r\nsmåbarnsföräldrarnas möjligheter att anpassa\r\nyrkesarbete och omvårdnad om barnen så att\r\nfamiljens egna önskemål bättre kan tillgodoses.</pre><pre>Regeringen har för avsikt att i samband med\r\nbudgetpropositionen återkomma till riksdagen\r\nangående frågan om den återstående finansieringen\r\nav kostnaden för vårdnadsbidraget.</pre><pre>Anf. 46  BIRGITTA DAHL (s):</pre><pre>Herr talman! Jag ber att få tacka finansministern\r\nför svaret. Det var upplysande och avslöjande, men\r\ninte upplyftande. Det gjorde mig djupt orolig.\r\nFinansministerns tal om valfrihet och rättvisa i\r\nsammanhanget var närmast utmanande patetiskt.</pre><pre>Vi socialdemokrater upplever det som nu händer\r\nmed familjepolitiken som ett brott med tre\r\ndecenniers hårt arbete för barnen och\r\njämställdheten. Speciellt ledsamt är det att se\r\ngamla allierade i Folkpartiet i kampen för barnen\r\noch jämställdheten nu göra gemensam sak med\r\nbakåtsträvarna och medverka till att vrida\r\nutvecklingen tillbaka. Om ni i Folkpartiet höll fast\r\nvid er gamla politik skulle det finnas en hållfast\r\nmajoritet i riksdagen för jämställdhetspolitiken.</pre><pre>Mina tre frågor var medvetet formulerade och\r\nuppställda i turordning. I den redovisning som\r\nregeringens arbetsgrupp gör framgår det att statens\r\nnettokostnader är 5,4 miljarder kronor. Det är\r\nkommunerna som tillgodogör sig höjningen av\r\ntaxorna och skatteinkomsterna. Det framgår också\r\nav finansministerns svar.</pre><pre>Statens kostnader kan bara minskas om man tar\r\nfrån kommunerna och barnomsorgen. Det har nu\r\nfinansministern bekräftat att man tänker göra. Då\r\nhåller inte socialministerns upprepade\r\nförsäkringar -- som min andra fråga gällde -- att\r\nman inte skall ta från barnomsorgen eller\r\nföräldraförsäkringen. Svaret visar att det är precis\r\nvad som skall ske.</pre><pre>När regeringen vidhåller att nettokostnaden för\r\nstaten blir 2--2,2 miljarder bygger det på\r\nförutsättningen att man tar pengar både från\r\nbarnomsorgen och från föräldraförsäkringen. Det\r\nfinns ett brett motstånd mot detta ute i\r\nkommunerna, även bland borgerliga politiker. Det\r\nframgår av senaste numret av Kommunaktuellt.</pre><pre>Jag vill peka på effekterna för barnomsorgen, som\r\nredan nu befinner sig i våldsam kris. Det har skett\r\nmycket allvarliga försämringar av kvaliteten, och\r\nsegregationen har ökat. Många barn far illa, och det\r\ngör också personal och föräldrar. Taxorna har\r\nredan höjts mycket kraftigt i de flesta kommuner,\r\nframför allt för låginkomsttagare och föräldrar med\r\nlånga och obekväma arbetstider.</pre><pre>Om vi får en ny kraftig höjning av taxorna förutser\r\njag att många föräldrar kommer att välja -- eller\r\nkommer att tvingas välja, för att klara\r\nbostadskostnader, sänkningar i a-kasseersättningar\r\noch allt möjligt annat -- att avstå från barnomsorgen\r\noch försöka ordna tillsynen på annat sätt. Det blir\r\nsämre för både barnen och föräldrarna. Det är vad\r\ndetta kommer att leda till, och det är mycket\r\nallvarligt.</pre><pre>När man växlar över en del av det som i dag är\r\nföräldraförsäkring till förslag till vårdnadsbidrag\r\ninnebär det att man växlar över till ett system som\r\ninte bara är konservativt utan också ur\r\nfördelningspolitisk synpunkt mycket dåligt.</pre><pre>Min första fråga till finansministern är: Är det för\r\natt dölja allt detta -- dvs. att förslaget inte håller för\r\nprövning när det gäller jämställdhet, rättvisa,\r\nfördelningspolitik och omsorg om barnen -- som\r\nregeringen har valt att bereda denna fråga, eller\r\nrättare: att inte bereda denna fråga, genom att se\r\ntill att det enbart förs samtal i hemliga rum, utan\r\noffentlig utredning och utan remissomgång?</pre><pre>Herr talman! Det finns här i riksdagen en majoritet\r\nmot vårdnadsbidraget. Det framgår av motionerna\r\nmed anledning av proposition 1993/94:11 om\r\nbarnomsorgslagen. S och V går emot förslaget\r\ndärför att vi håller på barnen, barnomsorgen,\r\nföräldraförsäkringen och jämställdheten. Ny\r\ndemokrati går också emot förslaget, eftersom de\r\nvill ha en ännu mer reaktionär familjepolitik och\r\nbacka decennier tillbaka.</pre><pre>Min nästa fråga är: Vad gör regeringen i denna\r\nsituation? Tänker ni vidhålla förslaget om\r\nvårdnadsbidrag även om det under höstens\r\nbehandling av proposition 11 visar sig att det finns\r\nen majorietet mot det? Eller tänker ni förhandla\r\nmed Ny demokrati för att göra upp om en politik\r\nsom är ännu längre åt höger och ännu mer\r\nreaktionär?</pre><pre>Är det för att få tid och tillfälle till detta som frågans\r\nbehandling återigen har bordlagts i socialutskottet,\r\neller kan det trots allt tänkas att Folkpartiet kan ta\r\nsitt förnuft och sina gamla idéer till fånga och återgå\r\ntill att samarbeta med oss socialdemokrater om en\r\nmodern, jämställd och rättvis familjepolitik som\r\nsätter barnens bästa och kampen för jämställdhet i\r\nfrämsta rummet?</pre><pre>Anf. 47  HARRY STAAF (kds):</pre><pre>Herr talman! Alla barn i förskoleålder är i behov\r\nav kontinuerlig tillsyn från vuxna. Tillsynen kostar.\r\nÖverlåter man tillsynen på någon annan betalas\r\nlön. Sköter man den själv avstår man från\r\nförvärvsarbete och går därigenom miste om lön.\r\nDet är alltså fråga om vem som skall stå för\r\nkostnaden.</pre><pre>Stat och kommun har genom finansieringen av den\r\noffentliga barnomsorgen gjort det möjligt för\r\nföräldrar att delta i förvärvslivet också när barnen\r\när små. Finansieringen har garanterat en kvalitativt\r\nbra barnomsorg.</pre><pre>Den omfattande subventioneringen av den\r\noffentliga barnomsorgen har emellertid medfört att\r\nandra alternativ diskriminerats ekonomiskt. Ser\r\nman tillbaka på utvecklingen under ett par\r\ndecennier kan man inte påstå att ansvariga\r\nministrar i olika regeringar inte haft någon\r\növerdriven brådska att nå rättvisa mellan olika\r\nbarnomsorgsformer. Dock har ganska mycket skett\r\nsedan mitten på 80-talet, och den nuvarande\r\nregeringen har medverkat till att öka valfriheten.</pre><pre>Finansieringen och tillgången på\r\nbarnomsorgsplatser har hela tiden utgått från att en\r\nviss del av föräldrarna ställt upp och svarat för\r\nbarnomsorgen av de egna barnen samtidigt som\r\nalla -- jag vill betona detta -- både de som fått\r\nbarnomsorg och de som själva fått ordna sin utan\r\nstöd, har varit med om finansieringen av den\r\nsamhällsstödda barnomsorgen via skatten och\r\narbetsgivaravgifterna.</pre><pre>Med den omfattning barnomsorgen fått talar\r\nrättviseskäl för att alla barn i någon mån får del av\r\nsamhällets barnomsorgsstöd. Valfrihetsaspekter\r\ntalar också för ett omfattande stöd.</pre><pre>Olika opinionsundersökningar visar ett massivt\r\nstöd för tanken på ett vårdnadsbidrag åtminstone\r\nför de första förskoleåren. Stödet för ett\r\nvårdnadsbidrag tycks vara störst bland personer i\r\nde åldrar som har eller kan förväntas ha\r\nförskolebarn i lägre ålder.</pre><pre>De som har politiska och ideologiska skäl motsätter\r\nsig förbättrade möjligheter för föräldrarna att\r\nstanna hemma ytterligare några månader på hel-\r\neller deltid genom ett vårdnadsbidrag har därför\r\nriktat in sitt motstånd på finansieringssidan med\r\npåståendet att vi har inte råd med ett\r\nvårdnadsbidrag. Jag ser dagens interpellation som\r\nett led i det syftet.</pre><pre>Herr talman! Jag vill fästa finansministerns\r\nuppmärksamhet på att interpellantens parti\r\nSocialdemokraterna i annat sammanhang föreslår\r\nofinasierade momssänkningar i\r\nkonsumtionsstimulerande syfte. Införandet av ett\r\nvårdnadsbidrag torde ha samma effekter. Innan en\r\nförändring i barntillsynsmönstret inträtt kostar\r\nreformen initialt en del pengar. Efter en tid bör\r\nreformen bli självfinansierad genom att behovet av\r\noffentlig barnomsorg minskar. De som i dag själva\r\nordnar sin barnomsorg kommer nog att använda\r\ninkomstförstärkningen för konsumtion.</pre><pre>Herr talman! Jag tror inte själv på ofinansierade\r\nutgifter. Därför bör självfallet reformen finansieras\r\nfullt ut vid genomförandet. När man bedömer\r\nfinansieringsbehovet för vårdnadsbidraget så bör\r\nman dock beakta förändringar i beteendet. Vi har\r\nanledning att anta att en del av de föräldrar som vill\r\nvara hemma några månader längre på hel- eller\r\ndeltid hos sina barn kommer att vara det när\r\nvårdnadsbidraget införs. Då uppstår en\r\nkostnadsminskning inom den offentligt finanserade\r\nbarnomsorgen. Arbetsgruppen för\r\nvårdnadsbidraget har inte beaktat några sådana\r\naspekter.</pre><pre>Min fråga till finansministern är: Kommer\r\nfinansministern att beakta ett lägre\r\nfinansieringsbehov -- eftersom det blir förändringar\r\ni barntillsynsmönstret när vårdnadsbidraget\r\nkommer?</pre><pre>Anf. 48  HUGO HEGELAND (m):</pre><pre>Herr talman! Jag är intresserad av\r\nfinansieringsfrågan. Som finansministern nämnde\r\nfattas det 2 miljarder kronor för att finansiera\r\nvårdnadsbidraget fullt ut. Det har diskuterats olika\r\nförslag. Ett mindre välbetänkt är detta att man\r\neventuellt skulle avskaffa det första barnbidraget.\r\nOm vi skall avskaffa ett barnbidrag är det självfallet\r\ndet sista barnbidraget i flerbarnsfamiljer som vi\r\nskall avskaffa eftersom det sista barnet relativt sett\r\nkostar minst. Det första barnet är det dyraste av\r\nbarnen i en barnaskara.</pre><pre>Men det finns ju också ett annat sätt att göra en\r\nbesparing. Vi skulle kunna slopa flerbarnstillägget.\r\nDet uppgår till inte mindre än 1,3 miljarder. I\r\ndagens läge finns det ingen anledning i världen till\r\nvarför vi skall ha ett flerbarnstillägg. Vi kan börja\r\nmed att slopa det. På det sparar vi 1,3 miljarder. Då\r\nåterstår det 700 miljoner.</pre><pre>Då skulle man kunna tänka sig att gå över till ett\r\nflerbarnsavdrag och räkna på det. Har\r\nfinansministern gjort det? Skulle finansministern\r\nvara intresserad av att låta någon göra det för att se\r\nom vi där kan hämta ytterligare 700 miljoner.\r\nEftersom kostnaden för varje ytterligare barn\r\nsjunker tycker jag inte att det skulle leda till någon\r\nstörre skada.</pre><pre>Anf. 49  Finansminister ANNE WIBBLE\r\n(fp):</pre><pre>Herr talman! Jag är fullt medveten om att\r\nsocialdemokraterna och i synnerhet Birgitta Dahl\r\nogillar vårdnadsbidraget. Det har framkommit med\r\nönskvärd tydlighet många gånger tidigare.</pre><pre>Jag läste ett anförande som Birgitta Dahl höll för\r\nnågra månader sedan. Jag tror att det var 30\r\nminuter långt. Ordet valfrihet förekom icke en\r\nenda gång. Det är inte särskilt förvånande att\r\nBirgitta Dahl ogillar det förslag som ökar\r\nvalfriheten för människor.</pre><pre>Jag har också förstått att den sorts rättvisa som\r\nvårdnadsbidraget kommer att medföra, nämligen\r\nden mellan olika typer av småbarnsföräldrar, inte\r\nheller tycks vara av särskilt stort intresse för\r\nBirgitta Dahl.</pre><pre>För någon tid sedan hade Bengt Westerberg en\r\ndebatt med en annan socialdemokratisk ledamot i\r\njämställdhetsdiskussionen om vårdnadsbidraget,\r\nsom Birgitta Dahl också nämnde nu. Där kom den\r\nhär ledamoten och socialministern överens om att\r\ndet inte är rimligt att vänta sig att någon människa\r\nstannar hemma för 60 kr om dagen och att förslaget\r\nsåledes i detta avseende inte har några effekter på\r\njämställdheten.</pre><pre>Låt mig sedan återgå till Birgitta Dahls\r\nursprungliga fråga, nämligen finansieringen.\r\nBirgitta Dahl måste rimligen vara medveten om att\r\nom kommunerna får ökade intäkter genom ett\r\nförslag, detta eller annat, har vi något som kallas\r\nför finansieringsprincipen. Riksdagen har tagit\r\nställning till denna. Socialdemokraterna var med på\r\ndetta förslag. Den innebär att man reglerar\r\nförhållandena mellan stat och kommun så att det\r\ninte automatiskt innebär att staten lägger över\r\nkostnaderna på kommunerna om förslaget innebär\r\nökade kostnader. Om det innebär ökade intäkter\r\nför kommunerna får de inte behålla dem heller.\r\nFinansieringsprincipen är således symmetrisk i den\r\nmeningen.</pre><pre>Detta förslag innebär, som jag nämnde i det första\r\nsvaret, att kommunernas inkomster kan öka med\r\n3,4 miljarder kronor. En naturlig följd av\r\nfinansieringsprincipen, som socialdemokraterna\r\nockså har ställt upp på i princip, är naturligtvis att\r\nman reglerar detta förhållande mellan stat och\r\nkommun. Därmed är kostnaden efter en sådan\r\nreglering 2 miljarder kronor, inte några andra\r\nbelopp. Det innebär icke någon försämrad\r\nekonomi för kommunerna.</pre><pre>Sedan ställde Birgitta Dahl ett stort antal\r\nhypotetiska frågor som jag inte avser att svara på.\r\nJag tycker att hypotetiska frågor är bland det mest\r\nmeningslösa här i världen.</pre><pre>Birgitta Dahl nämnde också vad hon hänvisade till\r\nsom en bristande beredning. I tisdag var det senast\r\nen lång diskussion mellan socialministern och\r\nBirgitta Dahl om den beredning som har förevarit.\r\nFörslaget om vårdnadsbidraget torde vara ett av de\r\nmest omdiskuterade förslagen under mycket lång\r\ntid. Socialdepartementet har genomfört hearingar\r\nden 2 och 4 november. Sammanställningar av de\r\nsynpunkter som där kom fram kommer att\r\nredovisas. Det är en i sak ganska bra\r\nberedningsprocess.</pre><pre>Detta är det enda förslag från Socialdepartementet,\r\nsåvitt jag vet, som inte har varit föremål för\r\nremissbehandling i motsats till vad som skett under\r\ntidigare socialdemokratiska regeringar. Då var det\r\ntyvärr ganska vanligt att remissförfarandet inte\r\ntillämpades.</pre><pre>Harry Staaf tog upp frågan om föräldrarnas\r\nbeteende. Arbetsgruppen har, som påpekades,\r\ndiskuterat frågan om huruvida föräldrarnas\r\nbeteende påverkas av vårdnadsbidragets införande\r\neller inte, dvs. om, och i så fall hur, beteende skulle\r\nkunna påverkas när man inför ett vårdnadsbidrag.\r\nDe har inte kunnat beräkna några sådana effekter\r\noch har därför utgått från att beteendet inte\r\npåverkas.</pre><pre>Som har framkommit i många tidigare diskussioner\r\ni den här frågan finns det ett förslag från en\r\narbetsgrupp. Jag vill inte föregripa regeringens\r\nställningstagande på det här stadiet.</pre><pre>Hugo Hegeland tog upp några exempel på hur man\r\ninom familjepolitikens ram skulle kunna finna de 2\r\nmiljarder som fattas. Jag har egentligen samma svar\r\ntill Hugo Hegeland. Jag vill inte föregripa\r\nregeringens ställningstagande utan hänvisar till det\r\nskriftliga svaret. De 2 miljarderna skall finansieras i\r\nsamband med budgetpropositionens framläggande.</pre><pre>Herr talman! Låt mig slutligen säga att jag mycket\r\nväl förstår att Birgitta Dahl egentligen inte tar upp\r\nfrågan om finansieringen i sitt första inlägg här. De\r\nsocialdemokratiska motionerna under hösten har\r\ninneburit förslag till ofinansierade utgiftsökningar\r\noch ofinansierade skattesänkningar på uppemot 40\r\nmiljarder kronor. Det är faktiskt väl magstark att\r\nväcka en sådan interpellation som Birgitta Dahl har\r\ngjort.</pre><pre>Anf. 50  BIRGITTA DAHL (s):</pre><pre>Herr talman! Låt mig först ta upp det sista som\r\nfinansministern sade. Det är en fullständigt felaktig\r\nverklighetsbeskrivning. Den politik som vi har\r\nredovisat här leder till att fler människor kommer i\r\narbete och inte behöver försörjas genom a-kassa\r\neller socialbidrag. De betalar skatt och bidrar till att\r\nta Sverige ur krisen. Därför slutar våra förslag ur\r\nbudgetteknisk och finansiell synpunkt betydligt\r\nstarkare än regeringens förslag.</pre><pre>Det är utmanande att komma med det här förslaget\r\ntill en ofinansierad reform, som regeringen kallar\r\ndet -- jag tycker att det är fel ord --, i en situation\r\nnär så många far illa. Det är också fel att hänvisa\r\ntill finansieringsprincipen. Regeringen har ju dragit\r\nin pengar från kommunerna. Det har gått ut över\r\nbarnomsorg, äldreomsorg, hälso- och sjukvård och\r\nskola. Är det att tillämpa finansieringsprincipen?</pre><pre>Regeringen har lagt fram ett förslag om\r\nbarnomsorgslag som tvingar kommunerna att\r\nbetala kommunala bidrag till privata alternativ,\r\näven om de inte behövs, i en situation där det inte\r\nfinns pengar till kommunens egen barnomsorg. Är\r\ndet att tillämpa finansieringsprincipen.</pre><pre>Samhällsdiskussion är bra, men den kan inte ersätta\r\nen seriös beredning av denna oerhört viktiga fråga.\r\nOm man läser departementsgruppens rapport ser\r\nman att vårdnadsbidraget skall minskas för alla de\r\nfamiljer som är i behov av samhällets stöd, t.ex.\r\nbostadsbidrag, socialhjälp, studiestöd,\r\nvärnpliktsförmåner eller dagpenning vid\r\narbetsmarknadsutbildning.</pre><pre>Det finns inslag i det här förslaget som innebär att\r\nalla familjer med en på något sätt utsatt ekonomi\r\nfår minskningar i vårdnadsbidraget men höjningar\r\ni taxorna till barnomsorgen. De kan inte\r\ntillgodogöra sig avdragsrätten. Detta är ett i\r\ngrunden orättvist förslag som dessutom är\r\nofinansierat. Det strider mot alla de krav vi ställer\r\npå en rättvis politik.</pre><pre>Låt mig också säga att det nästan är hedrande att ni\r\nlusläser mina anföranden på det sätt som ni gör och\r\nförsöker att krypa ifrån att svara på mina frågor\r\ngenom att i stället angripa dem. Men för mig och\r\nför oss socialdemokrater är rättvisan och\r\nförutsättningarna till utveckling och ett bra liv\r\nsjälva förutsättningen för valfrihet. Den politik som\r\nregeringen för på detta och andra områden går rakt\r\nbort från det och därmed också från valfriheten.</pre><pre>Anf. 51  HARRY STAAF (kds):</pre><pre>Herr talman! Birgitta Dahl är bekymrad över det\r\nekonomiska läget ute i kommunerna och de\r\nproblem som finns när det gäller att finansiera den\r\nbarnomsorg som vi för närvarande har ute i\r\nkommunerna.</pre><pre>Herr talman! Då vill jag fästa finansministerns\r\nuppmärksamhet på att vi hittintills inte har infört\r\nnågot vårdnadsbidrag. De bekymmer som finns ute\r\ni kommunerna kan ju inte lastas på\r\nvårdnadsbidraget.</pre><pre>Däremot har regeringen lagt fram en proposition\r\nom att alla barn över ett år skall få tillgång till\r\nbarnomsorg. Det finns litet olika beräkningar på\r\nhur mycket detta kostar. Uppgifterna ligger på 3--5\r\nmiljarder. Om vi inför detta i kombination med ett\r\nvårdnadsbidrag behöver inte det ekonomiska\r\ntrycket på kommunerna bli så hårt eftersom\r\nföräldrarna då kan anpassa sig litet.</pre><pre>De som vill vara hemma hos sina barn en längre tid\r\när det och efterfrågar då inte kommunal\r\nbarnomsorg. Inför man inte vårdnadsbidraget\r\nkommer trycket på den kommunala barnomsorgen\r\natt öka. Då kommer det ekonomiska tillståndet ute\r\ni kommunerna att förvärras. Därför tycker jag att\r\nman bör beakta det förändrade beteendet när man\r\nskall finansiera reformen. Jag tolkar\r\nfinansministerns svar på min fråga som att det inte\r\när helt uteslutet att regeringen kommer att beakta\r\ndet i slutskedet.</pre><pre>Anf. 52  Finansminister ANNE WIBBLE\r\n(fp):</pre><pre>Herr talman! Låt mig börja med Harry Staaf. Jag\r\när säker på att jag sade precis som det är, nämligen\r\natt jag icke föregriper regeringens\r\nställningstagande i fråga om finansieringen av de\r\nåterstående 2 miljarderna.</pre><pre>Birgitta Dahl hävdade plötsligt att de\r\nsocialdemokratiska allmänna ekonomiska\r\nförslagen under hösten gav en betydligt starkare\r\nbudgetsituation än regeringens förslag. Jag skulle\r\ngärna vilja uppmuntra Birgitta Dahl att läsa de egna\r\nmotionerna. T.o.m. i den egna presentationen\r\nframställs det som att förslagen är något svagare än\r\nregeringens. De beräkningar vi har gjort tyder på\r\natt de inte bara är något svagare, utan det handlar\r\nom ungefär 40 miljarder kronor. Det verkar som\r\nom Birgitta Dahl och hennes partivänner tycker att\r\nett av Sveriges största problem är att vi lånar för\r\nlitet pengar. Jag delar inte den uppfattningen.</pre><pre>I fråga om vem som får glädje av vårdnadsbidraget\r\nhar Birgitta Dahl anfört diverse olika synpunkter.\r\nMen hon har glömt en grupp som faktiskt är ganska\r\nvanlig, inte minst bland LO-medlemmar. Det finns\r\ni dag ett antal familjer där den ena föräldern är\r\nhemma med 0 kronor i ersättning, bidrag eller stöd.\r\nJag är helt säker på att dessa föräldrar skulle\r\nuppskatta ett vårdnadsbidrag mycket. De föräldrar\r\nsom använder barnomsorg får möjlighet att göra\r\navdrag för den ökade omsorgskostnaden. För dem\r\ngör det ingen skillnad alls.</pre><pre>Annars tyckte jag mig notera att det Birgitta Dahl\r\nmest av allt var upprörd över var att kommunerna\r\nbehöver betala ut bidrag till de privata dagisen, för\r\natt ge privat barnomsorg samma möjligheter som\r\nkommunal eller annan barnomsorg. Jag kan förstå\r\ndet. Birgitta Dahl är, som framgått med önskvärd\r\ntydlighet -- eller med oönskad tydlighet, skulle jag\r\nhellre säga -- motståndare till att föräldrarna själva\r\nskall avgöra vilken form av barnomsorg som är bäst\r\nför de egna barnen. Jag beklagar det. Jag tror det\r\nskulle vara en önskvärd omvändning inom\r\nsocialdemokratin om man insåg att föräldrarna\r\nnormalt sett är mycket mera lämpade att avgöra\r\nvad som är bäst för Kalle, Lisa, Peter osv., än vare\r\nsig vi i riksdagen, regeringen eller folk vid\r\nkommunala sammanträdesbord.</pre><pre>I fråga om finansieringen tycker jag inte att Birgitta\r\nDahl hade någonting att tillföra annat än klagomål\r\npå att regeringen vid ett tidigare tillfälle har dragit\r\nin en begränsad del av statsbidragen till\r\nkommunerna. Det är en annan diskussion, som\r\ningenting har att göra med vårdnadsbidraget. Vi\r\nkan gärna ta den också, men den berörs inte av\r\nämnet för dagens interpellation och\r\ninterpellationssvar.</pre><pre>Anf. 53  BIRGITTA DAHL (s):</pre><pre>Herr talman! Det är inte särskilt hedersamt att\r\nfinansministern hela tiden försöker smita från\r\ndiskussionen om verkligheten, som den ter sig ute i\r\nkommunerna och hos många barnfamiljer. Den\r\npåverkas av dessa förslag, om man väljer att lägga\r\npengarna på det här vårdnadsbidraget eller på att\r\nförstärka barnomsorg och föräldraförsäkring och\r\nen bra familjepolitik.</pre><pre>Barnomsorgen ute i landet är i kris, liksom skolan.\r\nDet är verksamheter för barn som har fått ta\r\nsmällen när kommunerna skär ner anslagen och\r\nregeringen drar in pengar från kommunerna. Vad\r\nsom finns ute i kommunerna nu är inte valfrihet.\r\nKvaliteten försämras på ett mycket allvarligt sätt i\r\nbåde skola och barnomsorg, därför att kommunens\r\npengar inte räcker. I det läget vill regeringen,\r\nriksdagsmajoriteten, att man skall ta pengar som\r\nredan är otillräckliga, för att lägga på daghem och\r\nskolor som inte behövs. Behovet av platser är redan\r\ntäckt och pengarna räcker inte till. Man måste ändå\r\nfundera över vad som är viktigast. Detta leder\r\nockså till segregation. Det visar studier som har\r\ngjorts alldeles tydligt.</pre><pre>Herr talman! Finansministern har valt att inte svara\r\npå min fråga om finansieringen. Hon har bekräftat\r\natt socialministerns besked inte håller, om att\r\npengar för att finansiera vårdnadsbidraget inte skall\r\ntas från barnomsorgen eller föräldraförsäkringen.\r\nHans besked håller inte. Det är precis vad\r\nregeringen tänker göra. Finansministern har vägrat\r\nsvara på frågor som verkligen inte är hypotetiska.\r\nLäget är att en majoritet i riksdagen redan nu har\r\nredovisat i motioner att man är emot\r\nvårdnadsbidraget.</pre><pre>Jag frågade om regeringen ändå tänker envisas med\r\natt lägga fram förslaget. Eller tänker ni förhandla\r\nmed Ny demokrati? Ny demokrati säger nej till\r\nvårdnadsbidraget, därför att de vill förhandla med\r\ner om en ännu mer reaktionär familjepolitik än den\r\nni föreslår. Frågan har bordlagts gång på gång i\r\nsocialutskottet. Jag frågade, därför att jag är\r\nmycket orolig: Har ni på den borgerliga sidan gjort\r\ndet för att förhandla med Ny demokrati om en\r\nfamiljepolitik som verkligen skulle vara till skada\r\nför både barnen, föräldrarna och jämställdheten\r\noch, för den delen, valfriheten?</pre><pre>Anf. 54  HARRY STAAF (kds):</pre><pre>Herr talman! Birgitta Dahl återkommer till krisen i\r\nbarnomsorgen ute i kommunerna. Jag vill fästa\r\nfinansministerns uppmärksamhet på att om den\r\nsocialdemokratiska regeringen för länge sedan\r\nhade infört ett vårdnadsbidrag, hade trycket på\r\nbarnomsorgen i kommunerna varit betydlig lägre.\r\nDå hade vi inte behövt ha den kris ute i\r\nkommunerna som Birgitta Dahl talar om.</pre><pre>Försvaret för den ordning som har varit när det\r\ngäller finansieringen av barnomsorgen har gått ut\r\npå att de som är hemma hos sina barn inte bidrar\r\ntill samhällets kostnader på något vis. Statistiska\r\ncentralbyrån lät göra en empirisk undersökning\r\nhösten 1992 som visar att de föräldrar med barn i\r\nåldern 2--4 år som inte har någon kommunal\r\nbarnomsorg faktiskt har en del inkomster och att\r\nskatteskillnaden mellan den som inte har\r\nkommunal barnomsorg och den som har det inte är\r\nså stor. De som inte hade kommunal barnomsorg\r\nbetalade ungefär 22 000 i skatt. De som hade\r\nkommunal barnomsorg betalade i snitt 33 700 i\r\nskatt. Detta gör också att man bör tänka om och se\r\ntill att alla får del av samhällets stöd när det gäller\r\nbarnomsorgen.</pre><pre>Herr talman! Man talar ibland om\r\ntvåtredjedelssamhället. I detta fall tycker jag att\r\nman med fog kan göra det. Två tredjedelar av\r\nförskolebarnen finns i barnomsorg som har\r\nstatsstöd eller kommunalt stöd i någon form. En\r\ntredjedel av barnen i åldern 1--6 år står utanför den.\r\nEn del familjer får bostadstillägg. En del familjer\r\nfår del av statens stöd genom att en förälder är\r\nföräldraledig. Men ungefär 20 % har inte något\r\nstöd. Också ur den synvinkeln är det mycket\r\nangeläget att man får en lösning på\r\nvårdnadsbidragsfrågan.</pre><pre>Anf. 55  Finansminister ANNE WIBBLE\r\n(fp):</pre><pre>Herr talman! Birgitta Dahl gjorde en lång\r\nuppräkning av frågor som hon inte ansett sig ha fått\r\nsvar på. Då hänvisar jag till det svar som också\r\ngivits skriftligen. Jag kan upprepa de väsentliga\r\ndelarna i svaret. Ingenting finansieras från\r\nbarnomsorgen. Ingenting finansieras från\r\nföräldraförsäkringen. Vad gäller kommunerna\r\nhandlar det om att de ökade intäkter som\r\nkommunerna får regleras åter till staten.\r\nVårdnadsbidraget är inte till för att öka\r\nkommunernas intäkter utan för att skapa valfrihet\r\noch rättvisa mellan småbarnsföräldrar.</pre><pre>Birgitta Dahl tog sedan upp verkligheten i\r\nkommunerna. Jag är väl medveten om att det finns\r\nstora problem i flera kommuner, framför allt ett par\r\nstycken. Göteborg, Uppsala och Haninge har\r\nibland nämnts som exempel. Detta har emellertid\r\ningenting att göra med vårdnadsbidraget. Det har i\r\nallt väsentligt att göra med misskötsel av den\r\nkommunala ekonomin i de kommunerna under\r\nsocialdemokratiskt tidigare styre. För att\r\nunderlätta situationen i kommunerna, så att det\r\ninte skulle påverka barnomsorg och annat negativt,\r\ntillförde regeringen och riksdagen 4 miljarder\r\nkronor för ekonomin under 1994 vid ett tidigare\r\nbeslut.</pre><pre>Låt mig sedan återgå till det som jag tror är kärnan\r\ni kontroversen på denna punkt. Birgitta Dahl\r\nanvände en mycket avslöjande formulering. Hon\r\ntalade om ''daghem som inte behövs''. Det var de\r\nprivata daghemmen, de som har annat än\r\nkommunal huvudman. Detta är en grundläggande\r\nskillnad mellan socialdemokratisk syn på\r\nbarnomsorg och den syn som finns representerad\r\ninom regeringen. Vi anser att den som avgör om\r\ndaghemmen behövs eller inte är föräldrarna. Det är\r\nde som bäst lämpar sig för att avgöra detta. Om\r\nföräldrarna har önskemål om annan form av\r\nbarnomsorg än kommunala dagis, tycker vi att det\r\när viktigt att tillgodose det. Av det skälet måste\r\nkommunen fördela pengarna så att även sådan\r\nbarnomsorg är möjlig att genomföra på likartade\r\nvillkor. Den skall inte vara förbehållen de som har\r\ntjocka plånböcker och stora inkomster. Det är\r\ntyvärr en effekt av Birgitta Dahls mycket orättvisa\r\nsyn på barnomsorg och valfrihet.</pre><pre>Överläggningen var härmed avslutad.</pre><pre>7 §  Svar på interpellation 1993/94:50 om\r\nkunskap och kompetens för nästa århundrade</pre><pre>Anf. 56  Utbildningsminister PER UNCKEL\r\n(m):</pre><pre>Herr talman! Lena Hjelm-Wallén har ställt tre\r\nfrågor till mig med anledning av ett analysprojekt,\r\nbenämnt Agenda 2000 -- kunskap och kompetens\r\nför nästa århundrade, som just nu genomförs inom\r\nregeringskansliet. Syftet med projektet är först och\r\nfrämst att vidga perspektiven på Sveriges\r\nlångsiktiga kompetensbehov och att pröva vilka\r\nåtgärder som behöver vidtas för att främja en\r\nkontinuerlig kompetensutveckling.</pre><pre>Som ett led i projektet har akademier, universitet,\r\nhögskolor och andra givits möjlighet att redovisa\r\nbetydelsefulla underlag. Avsikten är att i februari\r\nnästa år presentera en första sammanhållen analys.\r\nFöre, men också efter, denna tidpunkt planeras en\r\nrad konferenser och seminarier för att stimulera till\r\nbredast möjliga diskussion.</pre><pre>Agenda 2000-arbetet sker mot bakgrund av det\r\nallvarliga kunskapsläge som årtionden av\r\nutbildningspolitiska missgrepp försatt vårt samhälle\r\ni. Det räcker med att i detta sammanhang peka på\r\nden centralstyrning som länge fick motverka den\r\nnödvändiga flexibiliteten i skolan och vid\r\nuniversitet och högskolor, samt underlåtenheten att\r\nunder 1980-talet bygga ut den högre utbildningen.</pre><pre>Följden av dessa svagheter i den gamla politiken\r\nhar bl.a. blivit att begåvningar med olika inriktning\r\ninte tillräckligt har tagits till vara, samt att studenter\r\nstyrts bort från utbildning med inriktning på\r\nindustri och näringsliv och mot jobb inom offentlig\r\nsektor som i framtiden inte längre kommer att\r\nkunna erbjudas i den utsträckning som tidigare\r\ntagits för givet. Den andel av arbetskraften i\r\nSverige som har en akademisk grundexamen eller\r\nmer ligger internationellt sett på en låg nivå.</pre><pre>Till följd bl.a. härav faller nu kunskapsinnehållet i\r\nden svenska industriproduktionen. Detta är\r\nutomordentligt allvarligt.</pre><pre>Till den här skisserade problembilden skall\r\ndessutom läggas ytterligare ett par iakttagelser.</pre><pre>Individens ekonomiska utbyte för insatser i syfte att\r\nöka den egna kompetensen har genom en\r\nkombination av löne- och skattepolitik blivit lägre i\r\nSverige än i nästan alla andra jämförbara länder.\r\nVare sig man gillar att människor reagerar på\r\nekonomiska signaler eller inte är det ett faktum att\r\nlägre avkastning på personliga\r\nkunskapsinvesteringar leder till färre sådana\r\ninvesteringar jämfört med om avkastningen vore\r\nhögre.</pre><pre>En annan, i utredningar påvisad, svaghet på den\r\nsvenska arbetsmarknaden är den relativt\r\nbegränsade vidareutbildning som medarbetare i\r\nföretag och offentlig verksamhet får möjlighet till.\r\nDetta är desto allvarligare mot bakgrund av den allt\r\nsnabbare omsättningen av kunskap och de behov av\r\nen mer kontinuerlig kompetensutveckling som en\r\nsådan framtid skapar.</pre><pre>Sådana, herr talman, är alltså utgångspunkterna för\r\narbetet med Agenda 2000.</pre><pre>Genom den förnyelse skolan, den högre\r\nutbildningen och forskningen nu genomgår har en\r\nbas skapats för den kompetensförstärkning Sverige\r\när i sådant behov av. Valfrihet, flexibilitet,\r\nbestämda krav och kvalitet är nyckelbegrepp för\r\nden pågående förnyelsen.</pre><pre>I den bakgrund till sina frågor som Lena Hjelm-\r\nWallén tecknar avfärdas de avgörande spörsmålen\r\nför kompetensutveckling som ytliga och slängiga.\r\nDet är att beklaga att det intryck som därmed\r\nofrånkomligen skapas är att socialdemokraterna,\r\ntrots de överväldigande bevisen på den gamla\r\npolitikens brister, förstått mycket litet av vari\r\nSveriges strukturella problem faktiskt består.</pre><pre>Så, herr talman, till svaren på de konkreta\r\nfrågorna:</pre><pre>Lena Hjelm-Wallén frågar för det första om jag\r\nanser att vuxenutbildning har någon roll för\r\nkunskap och kompetens i en agenda för 2000-talet.</pre><pre>Mitt svar är att det självklart är så -- och mer därtill.\r\nSom jag nyss framhöll kommer behoven av\r\nkontinuerligt lärande att öka för alla. Viktiga\r\nförutsättningar för detta kontinuerliga lärande är\r\nemellertid att skolan förmår ge alla det som brukar\r\nkallas för en god mottagarkompetens, att det\r\nframstår som meningsfullt att vidareutbilda sig och\r\natt olika aktörer får möjlighet att medverka i\r\narbetet på att tillgodose de mångskiftande\r\nutbildningsbehoven.</pre><pre>Lena Hjelm-Wallén frågar för det andra om vilket\r\nvärde vad gäller kunskapsväxt, bildning och\r\nkompetensutveckling som jag tillmäter den breda\r\nutbildning för vuxna som erbjuds inom ramen för\r\nkomvux, folkhögskola och studieförbund.</pre><pre>Svaret är att dessa tre studieanordnare --\r\ntillsammans med andra, inte minst högskolorna --\r\nkan spela en viktig roll i arbetet för högre\r\nkompetens.</pre><pre>Avgörande är emellertid inte min bedömning utan\r\nden bedömning av utbildningserbjudandena som\r\nde som behöver kunskaperna gör. Lika litet som det\r\ni fråga om ungdomsutbildningen visat sig\r\nändamålsenligt med centrala pekpinnar, lika litet\r\nkommer sådana att visa sig tjänliga för att främja\r\nen kontinuerlig utveckling av kompetensen.</pre><pre>Insatser för att stärka den egna kunskapsväxten är\r\nnågot djupt personligt. Ett system för\r\nkompetensutveckling måste bygga på vetskapen\r\noch insikten om detta.</pre><pre>För det tredje frågar Lena Hjelm-Wallén om jag\r\navser inbjuda de fackliga organisationerna och\r\nfolkbildningsorganisationerna att i likhet med i\r\nrapporten omnämnda organisationer och\r\ninstitutioner redovisa sina bedömningar vid\r\nutarbetandet av en kompetensstrategi.</pre><pre>Svaret på denna tredje fråga är att alla inte bara\r\ninbjuds utan uppfordras att delta i utvecklandet av\r\nAgenda 2000. Med bl.a. de fackliga\r\norganisationerna hade jag i går ett stimulerande\r\ntankeutbyte. Fackföreningsrörelsens institut för\r\nekonomisk forskning hör dessutom till dem som\r\ninbjudits att medverka i förberedelserna. Jag\r\nbeklagar att man inte ansett sig kunna prioritera\r\ndetta arbete.</pre><pre>För att Sverige i framtiden skall kunna erbjuda\r\nsocial trygghet och säkra jobb måste vårt land växa\r\nekonomiskt och intellektuellt. Sverige måste bli ett\r\nlärandets samhälle. Ambitionen med Agenda 2000\r\när att bana väg för en sådan utveckling.</pre><pre>Anf. 57  LENA HJELM-WALLÉN (s):</pre><pre>Herr talman! Behovet av ett nationellt kunskapslyft\r\när uppenbart för de flesta, trots att utbildningsnivån\r\ni Sverige i dag är högre än någonsin. Denna insikt\r\nfår inte stanna vid ord.</pre><pre>Arbetskraftens kompetens är helt avgörande för\r\nfrågorna om förbättring av levnadsstandard,\r\nkonnkurrenskraft och den enskildes\r\narbetstillfredsställelse, och för att tillvarata\r\nmänniskors resurser. Kunskaper och kompetens\r\nkrävs för att stärka den ekonomiska utvecklingen,\r\nstärka demokratin och bidra till en rättvis\r\nfördelning av utvecklingsmöjligheterna.</pre><pre>Antalet ungdomar i arbetsför ålder minskar under\r\n90-talet. Ökningen av arbetskraften under 90-talet\r\nsker i gruppen med personer över 45 år, medan\r\nantalet förvärvsarbetande under 45 minskar.</pre><pre>De i dag kortutbildade, vars kompetens inte\r\nutvecklas i arbetet, utgör en stor del av\r\narbetskraften. Förändringar i arbetslivet utgör\r\ndärmed också ett hot mot deras framtida\r\nsysselsättning. En satsning på bred kunskaps- och\r\nkompetensutveckling för de vuxna är därför av\r\nutomordentlig betydelse.</pre><pre>Detta är utgångspunkten för min interpellation.</pre><pre>Det är med utomordentlig besvikelse jag lyssnar till\r\nlandets utbildningsminister. I stället för att svara på\r\nmina frågor om hur ett brett nationellt kunskapslyft\r\nskall kunna åstadkommas väljer Per Unckel att gå\r\ntill sedvanlig partipolitisk attack. Dess värre\r\navslöjar han därmed ytterligare en gång att han som\r\nlandets utbildningsminister inte har något verkligt\r\nintresse av och insikt om behovet av att vuxna med\r\nkort utbildning skall ges möjlighet till kunskap och\r\nkompetens.</pre><pre>För att ändå försöka få till stånd ett seriöst utbyte\r\nav tankar och åsikter i denna viktiga fråga vill jag\r\nnämna fyra områden.</pre><pre>För det första: En kraftig utbildningssatsning får\r\ninte stanna vid att öka antalet utbildningsplatser vid\r\nhögskolor och universitet. Vi måste komma ihåg\r\noch utgå ifrån att det finns omkring 800 000 vuxna\r\nsom inte ens har grundskolekompetens.</pre><pre>Under flera årtionden har Sverige betraktats som\r\nnågot av vuxenutbildningens världsmästare. Många\r\ninternationella bedömare har t.o.m. sett\r\nVälfärdssverige som ett land med unik\r\nutbildningspolitik just på detta område.</pre><pre>Denna politik har byggt på övertygelsen att det är\r\nbra såväl för den enskilde som för samhället om alla\r\nmedborgare, oavsett kön, ålder, yrke och\r\nsocialgrupp, ges möjlighet att delta i utbildning.</pre><pre>Såväl demokratiska och sociala som ekonomiska\r\nmotiv har alltså varit vägledande. Den svenska\r\ndemokratin, och även industrinationen, har stärkts\r\nav ambitionen att nå en hög och bred\r\nutbildningsnivå för hela folket.</pre><pre>Men nu pågår ett systemskifte där kortutbildade --\r\nfrämst kvinnor, invandrare och handikappade --\r\nblir förlorarna.</pre><pre>Det andra område jag vill ta upp gäller\r\narbetsmarknadsåtgärderna. I en tid av dramatisk\r\narbetslöshet är det naturligt att utbildning används\r\nsom metod för att förhindra arbetslöshet och som\r\nen arbetsmarknadspolitisk åtgärd för dem som\r\ndrabbas av arbetslösheten.</pre><pre>Här skulle mer kunna göras. Det är\r\nuppseendeväckande att\r\narbetsmarknadsutbildningens omfattning minskat\r\nunder senare år.</pre><pre>Särskilt viktigt är det ändå att man, vid sidan om\r\nden kända arbetslinjen inom\r\narbetsmarknadspolitiken, på ett flexibelt sätt går in\r\nför det som jag skulle vilja kalla för\r\nutbildningslinjen. Det är alltid bättre att bejaka\r\nmänniskors eget uttalade utbildningsintresse än att\r\ni en arbetslöshetssituation mer eller mindre pådyvla\r\nnågon utbildning.</pre><pre>Det tredje område jag vill nämna gäller\r\npersonalutbildningen i företagen. Det är självklart\r\natt vi diskuterar samhällets ansvar för\r\nkompetensutveckling i politiska församlingar. Det\r\nfår inte undanskymma ansvaret hos industrin och\r\nnäringslivet i stort. Alla talar i dag om behovet av\r\nmer kunskapsinnehåll i den svenska industrin. Just\r\nindustrin borde ha uppmärksammat frågan\r\ntidigare.</pre><pre>Under 80-talet fanns det goda ekonomiska villkor\r\nför sådana satsningar. Det är bra att insikten finns\r\nnu, men här finns också problem. Det innebär\r\nproblem när man inte erbjuder arbete till dem som\r\nhar utbildats, exempelvis de många civilingenjörer\r\nsom i dag inte kan få arbete i industrin. Det här\r\nsänder signaler om att det inte lönar sig att utbilda\r\nsig.</pre><pre>Det andra jag vill nämna inom detta område är\r\npersonalutbildningen i sig, som är synnerligen\r\nojämnt fördelad och som på det viset motverkar\r\njämlikhet. Ett annat problem i dag är att även den\r\nminskar ute i företagen.</pre><pre>Situationen är väldigt tydlig: Till den som har skall\r\nvara givet. Det måste man svänga på. Bland Metalls\r\nmedlemmar t.ex. fick 71 % inte del av någon\r\nvidareutbildning under våren 1992.</pre><pre>Det är naturligt att utgå från arbetsplatserna -- det\r\när min fjärde punkt -- när man diskuterar\r\nkompetensutveckling. Men jag vill också tillföra att\r\ni det nationella kunskapslyft som jag vill verka för\r\nmåste även mål som demokrati, delaktighet och\r\nlivskvalitet finnas med jämsides med tillväxtmålet,\r\nkunskaper som har ett egenvärde för individen.\r\nDärför handlar det både om individens växt och\r\nbildning. Här har folkbildningsorganisationerna en\r\nstor erfarenhet, som utbildningsministern borde ta\r\ntill vara.</pre><pre>Anf. 58  Utbildningsminister PER UNCKEL\r\n(m):</pre><pre>Herr talman! Låt mig raskt säga att i fråga om de\r\ntvå senare punkterna som Lena Hjelm-Wallén tar\r\nupp, den om bildningens betydelse utöver behovet\r\nav ekonomisk tillväxt och den om allas ansvar, inte\r\nminst företagens och arbetsplatsernas, har jag\r\ningen annan mening. Jag ägnar själv betydande\r\nmöda åt att tala inte bara till politiska församlingar\r\nom utbildningens utmaningar utan också till\r\nnäringsliv, arbetsgivare och andra som har ett lika\r\nstort ansvar som någonsin regering och riksdag.</pre><pre>I övrigt, herr talman, är det möjligen så att jag får\r\nleva med att Lena Hjelm-Wallén blir besviken på\r\ndet jag säger. Jag kommer emellertid att fortsätta\r\natt påminna om, eftersom det är viktigt som\r\nbakgrund till analyserna om framtiden, vad som har\r\ngått fel i det förgångna. Det är dess värre ett faktum\r\natt en viktig orsak till att Sverige kompetensmässigt\r\noch därmed även industriellt och tillväxtmässigt\r\nkommit på efterkälken står att söka i\r\nutbildningspolitiska missgrepp under de senaste 20\r\nåren.</pre><pre>Lena Hjelm-Wallén är väl förtrogen med att bl.a.\r\nmitt parti och många med mig i denna kammare\r\nunder 80-talet tjatade på den dåvarande regeringen\r\nom att i tid bygga ut den högre utbildningen. Men\r\nnej, då behövdes ingen utbyggnad.</pre><pre>Lena Hjelm-Wallén vet också att från 70-talet har\r\nmitt parti och andra med mig tjatat på de dåvarande\r\nsocialdemokratiska regeringarna om det\r\nbekymmer som den stela och centralstyrda\r\nhögskolepolitiken ledde till. Nu ser vi effekterna,\r\nnämligen att de som styrdes in i utbildningar mot\r\noffentlig sektor-yrken inte har någon utkomst och\r\natt de yrken som industrin i dag har behov av inte\r\nhar några utövare.</pre><pre>Detta är en bas för vårt framtida samtal, och det är\r\nen bas som säger mig: Låt oss inte göra om\r\nmisstagen, för de tar oerhört lång tid att växla upp\r\nigen i nya utmaningar och ny framtid!</pre><pre>Lena Hjelm-Wallén säger att jag inte har något\r\nintressse för de vuxnas behov av kunskap. Det är\r\nmöjligt att det passar in en valrörelseretorik, men\r\ndet har mycket litet med verkligheten att göra.</pre><pre>För det första: Jag sätter inte grupp mot grupp. Och\r\nför det andra: Hela utgångspunkten för arbetet\r\nmed Agenda 2000 är att bokstavligen varje\r\nmänniskas personliga kompetens kommer att\r\nbehövas.</pre><pre>Det är dessutom både fel och, tycker jag, litet\r\ntråkigt i en debatt som denna att Lena Hjelm-\r\nWallén försöker sig på att hävda att det pågår ett\r\nsystemskifte i landets utbildningspolitik som ställer\r\nkvinnor och invandrare utanför. Lena Hjelm-\r\nWallén vet ju att aldrig någonsin har så många\r\nmänniskor i Sverige varit i utbildning som för\r\nnärvarande.</pre><pre>Låt mig säga, herr talman, att hela min ansats med\r\nAgenda 2000-arbetet har varit att inbjuda hela det\r\nsvenska samhället till öppen diskussion om hur\r\nlandets utmaningar skall mötas. Jag är mycket\r\nangelägen om att inte för tidigt komma fram med\r\nnågra slutsatser. Slutsatser för tidigt tenderar alltid\r\natt låsa debatt och meningsutbyte. Men en sak är\r\njag säker på, nämligen att det bara är genom hög\r\nkvalitet och mycket stor flexibilitet, rörlighet och\r\nmångfald som framtidens utmaningar kan mötas.</pre><pre>Jag är nämligen övertygad om att skulle vi\r\nbestämma oss för att även framgent styra det\r\nsvenska utbildnings- och\r\nkompetensutvecklingsarbetet från regering och\r\nriksdag i varje detalj, kommer Sverige att bli\r\növerspelat av länder som bättre förstår att\r\nframtiden tillhör rörlighet, flexibilitet, de unika\r\nkombinationerna, snarare än de från politikens\r\nbord centralstyrda utbildningssystemen.</pre><pre>Anf. 59  LENA HJELM-WALLÉN (s):</pre><pre>Herr talman! När Per Unckel gärna uppehåller sig\r\nvid sin beskrivning av vad som förevarit, verkar det\r\nväldigt mycket som att han hellre vill göra det än\r\natt tala om framtiden. Det är väldigt viktigt för Per\r\nUnckel att tala om sin historieskrivning, för\r\nModeraternas historia i det här sammanhanget är\r\ninte särskilt vacker. Jag tycker att det är ganska\r\nofruktbart att debattera på det sättet, men jag\r\nmåste väl göra det då.</pre><pre>När jag tycker att vi kan vara stolta över att vi i\r\nSverige har beskrivits som världsmästare i\r\nvuxenutbildning, skall man veta att Moderaterna\r\nhela tiden var emot satsningarna på\r\nvuxenutbildning. År efter år motionerade de om att\r\nminska den kommunala vuxenutbildningen och\r\nminska folkbildningen. De har velat dra ner\r\nvuxenstudiestödet och var emot att det över huvud\r\ntaget infördes en gång.</pre><pre>Nu i regeringsställning fullföljer man detta. Det var\r\nkomvux och folkbildningen man attackerade i sin\r\nförsta budget. Det är vuxenstudiestödet som man\r\nnu planerar att dra in. Det är minsann inte att visa\r\nstor förståelse för de vuxnas möjligheter till\r\nutbildning utan någonting helt annat.</pre><pre>Sedan gör Per Unckel ett stort nummer av att man\r\nsatsar mycket på den högre utbildningen. Det är\r\nalldeles självklart att göra det nu, i den situation\r\nsom vi har. Det hade en socialdemokratisk regering\r\ngjort också. Vi har varit med om varje studieplats\r\nsom Per Unckel har tagit fram, och vi har krävt mer\r\nän det.</pre><pre>Men hur är det med historien då, Per Unckel? När\r\nvi byggde ut högskolorna regionalt, var ni helt emot\r\nden reformen. På samma sätt var det när vi\r\nreformerade gymnasieskolan för att ge alla\r\nungdomar en treårig gymnasieutbildning. Det var\r\nni emot. De yrkesinriktade utbildningarna skulle\r\ninte få bli treåriga. Så lång utbildning behövde\r\ntydligen inte vissa av ungdomarna, enligt er\r\nuppfattning. Men då lägger man en dålig bas för en\r\nfortsatt möjlighet till fort- och vidareutbildning i\r\narbetslivet.</pre><pre>Att dra fram Per Unckels och hans partis historia\r\nvad gäller att verka för en ordentlig satsning på\r\nutbildning är inte särskilt positivt för honom.</pre><pre>Anf. 60  Utbildningsminster PER UNCKEL\r\n(m):</pre><pre>Herr talman! Lena Hjelm-Wallén säger att jag inte\r\när intresserad av att diskutera framtiden. Hela\r\nprojektet Agenda 2000 handlar om framtiden. Det\r\när en bit kvar tills vi är vid denna framtid, och vi\r\ntänkte vara väl förberedda för den.</pre><pre>Lena Hjelm-Wallén är mycket välkommen att delta\r\nkonstruktivt i det arbetet. Som jag sade tidigare:\r\nAtt förändra det svenska kompetens- och\r\nutbildningssystemet är en utmaning som är långt\r\nstörre än bara inbegripet landets regering. Det\r\nhandlar om riksdag, regering, kommuner,\r\nlandsting, företag och enskilda människor inte\r\nminst. Så till detta arbete inbjuder jag alla och\r\nenvar att delta med konstruktiva idéer om hur\r\nSveriges potential skall kunna utnyttjas på bästa\r\nsätt.</pre><pre>Jag skall inte gräla om historien i större\r\nutsträckning än vad som är nödvändigt för att lägga\r\nen god grund för framtida analyser. När Lena\r\nHjelm-Wallén diskuterar komvux och\r\nvuxenutbildning finns det emellertid anledning att\r\nminnas vad hennes partikollega Odd Engström\r\nsade i televisionen i söndags, när han talade om\r\nbehovet om att i hans perspektiv satsa på barnen.\r\nHan gjorde enligt min mening en alldeles korrekt\r\nfilosofisk-moralisk analys i en tid när resurserna är\r\nknappa, när man tvingas till de hårda valen.</pre><pre>Odd Engström sade att då är det rimligt att vi som\r\när litet äldre avstår litet mer för dem som är litet\r\nyngre. Jag delar Odd Engströms uppfattning om\r\ndetta. Det innebär inte att jag eller, antar jag, Odd\r\nEngström tycker att det är oviktigt att satsa på\r\näldre, men det innebär att vi tar ansvar för det\r\nofrånkomliga valet, när resurserna inte räcker till\r\nallt.</pre><pre>Sedan, herr talman, ett par kommentarer om de\r\nregionala högskolorna respektive gymnasieskolan.\r\nSom Lena Hjelm-Wallén har upptäckt i det förslag\r\ntill ny läroplan som riksdagen nu diskuterar, för att\r\ngå bakifrån i dessa två frågor, har regeringen\r\nföreslagit att vi skall ge upp låsningen till år i fråga\r\nom gymnasieskolans pensum. I stället skall vi tala\r\nom de behov som elever med olikartad inriktning\r\noch olika intressen har av en bra utbildning. Det är\r\ngod utbildningspolitik. Om det tar ett, två, tre eller\r\nfyra år är egentligen mindre viktigt. Det viktiga är\r\natt barn och ungdomar får den utbildning de\r\nefterfrågar och har behov av.</pre><pre>Så till slut om de regionala högskolorna. Jag tror att\r\nregionala högskolor behövs men med ett möjligen\r\nnågot annorlunda uppdrag än det uppdrag som\r\nligger på de stora universiteten. Det viktiga för min\r\ndel är att bereda flera ungdomar meningsfull och\r\ngod utbildning, utbildning av allra högsta kvalitet.\r\nDet är i denna del som jag dess värre tvingas att\r\npåminna Lena Hjelm-Wallén om, hur smärtsamt det\r\nän må vara att höra det, att underlåtenhetssynderna\r\nunder 70- och 80-talet nu gravt begränsar Sveriges\r\nmöjligheter att utveckla sin kompetens på bästa\r\nsätt.</pre><pre>För det är inte möjligt att över en natt förändra det\r\nsom brustit under så lång tid. Det finns inte\r\nmöjlighet att bygga ut så fort man vill, och det finns\r\ninte möjlighet för en arbetsmarknad som har\r\nanpassat sig efter det lägre utbudet av utbildad\r\narbetskraft att suga upp alla dem som vi i och för\r\nsig skulle vilja utbilda.</pre><pre></pre><pre>Det är därför regeringen nu långsiktigt försöker\r\nbedöma hur kompetensutvecklingen skall\r\norganiseras. Jag ber att få understryka\r\n''långsiktigt''. Jag tror att det vore en befrielse för\r\nungdomar, arbetsmarknad och för politiken om vi\r\navstod från att se utbildningen bara som en\r\narbetsmarknadsåtgärd som vi kommer rusande\r\nmed när arbetsmarknaden i övrigt brister.\r\nUtbildningen skall i stället ses som en långsiktig\r\ninvestering. Gör vi det, talar vid redan om villkoren\r\npå andra sidan sekelskiftet.</pre><pre>Anf. 61  LENA HJELM-WALLÉN (s):</pre><pre>Herr talman! Att använda ett citat av Odd\r\nEngström för att hävda att de vuxna inte skall ha\r\nnågon plats i en kraftfull utbildningssatsning är, Per\r\nUnckel, litet väl grovt.</pre><pre>Jag håller fullständigt med Odd Enström om att vi\r\nmåste satsa på barnen, och jag tycker att regeringen\r\ngör det alldeles för litet. Men det hindrar inte en\r\nsatsning på en kraftfull vuxenutbildning och en\r\nkraftig kompetensutveckling för de vuxna. Detta\r\nmåste göras, trots att utbildningsnivån i dag är\r\nhögre än någonsin tidigare.</pre><pre>Det kräver att många aktörer deltar som\r\nutbildningsanordnare -- komvux, folkhögskola,\r\nstudieförbund, AMU, högskola, utbildning i\r\nföretag osv. Men det krävs mer.</pre><pre>Det krävs rekryteringsfrämjande insatser. Dess\r\nvärre har regeringen tagit bort de särskilda medlen\r\nför uppsökande verksamhet.</pre><pre>Det krävs realistiska ekonomiska villkor under\r\nutbildningstiden. Studiefinansieringen för de vuxna\r\nmåste vara bra. Dess värre håller regeringen på att\r\nförstöra det vuxenutbildningsstöd som har funnits,\r\nvilket har varit väldigt bra.</pre><pre>Det krävs att många av dem som nu lägger ner\r\nmöda på, och även får glädje av, ökade kunskaper,\r\nnu också får användning av sina kunskaper i\r\narbetslivet.</pre><pre>Det krävs alltså en arbetsorganisation som på ett\r\nhelt annat sätt tar till vara de anställdas kompetens,\r\nså att de får ta ansvar och får rätt till inflytande.\r\nRegeringen försämrar dessa möjligheter när\r\narbetsrätten attackeras.</pre><pre>Det krävs samverkan, inte minst med de fackliga\r\norganisationerna, något som Per Unckel negligerar.\r\nDet krävs inte centrala pekpinnar, Per Unckel, och\r\ningen central reglering. Men det krävs ett\r\nansvarstagande också för de vuxnas rätt och\r\nmöjlighet till utbildning. Jag beklagar att jag inte\r\nkan se att Per Unckel vill ta det ansvaret.</pre><pre>Anf. 62  Utbildningsminister PER UNCKEL\r\n(m):</pre><pre>Herr talman! Jag använde inte exemplet med Odd\r\nEngström för att säga att man inte skall satsa på en\r\nkraftfull utbildning för vuxna. Vad jag gjorde var\r\natt använda ett i mitt tycke modigt uttalande av\r\nOdd Engström för att understryka att man ibland\r\ntvingas till val. När valen uppstår på det sätt som\r\nOdd Engström beskrivit, tycker jag att det kan vara\r\nen klok politik att minnas att investeringar i unga\r\nmänniskors framtid sannolikt är det viktigaste av\r\nallt.</pre><pre>Avslutningsvis, herr talman, vill jag kort\r\nkommentera det som Lena Hjelm-Wallén senast\r\nsade, nämligen att det gäller att åstadkomma\r\nrekrytering också av medarbetare som vill utbilda\r\nsig. Jag delar den uppfattningen.</pre><pre>Jag tror att en av de stora utmaningarna kommer\r\natt bli att motivera människor att söka sig till all den\r\nutbildning som de nog kommer att behöva. Då talar\r\njag om långt mycket mer än kurser och kortare ting\r\nsom syftar till att hålla sig à jour med det dagliga\r\narbetslivets utveckling. Det handlar bokstavligen\r\nom att utbilda sig mycket mera hela livet.</pre><pre>Jag vet att Lena Hjelm-Wallén inte gillar analysen,\r\nmen likväl tror jag dess värre att den är sann,\r\nnämligen att det finns ett omedelbart samband\r\nmellan avkastningen av det man investerar i och\r\nvilligheten i att investera. Även om Lena Hjelm-\r\nWallén inte gillar det tror jag att man måste tolerera\r\natt mera utbildning ger mera lön och bättre\r\nkarriärmöjligheter. Dessutom är jag alldeles\r\növertygad om att det är det bästa sättet, herr\r\ntalman, att få ungdomar och gamla från miljöer där\r\nutbildning inte är något självklart, att ta sig över\r\nden tröskel som det alltid innebär att ta sig an det\r\noanade och tidigare okända.</pre><pre>Slutligen samverkar jag, som jag i denna korta\r\ndebatt har försökt att understryka, med alla som vill\r\ndelta i arbetet med Agenda 2 000. Vi hade kallat till\r\nett möte som ägde rum i går. Jag beklagar att\r\nLandsorganisationen inte var där. Jag hoppas att\r\nman inom LO framgent skall finna det meningsfullt\r\natt tillsammans med representanter för praktiskt\r\ntaget alla andra delar av samhället delta i det här\r\narbetet. Vi behöver mobilisera hela det svenska\r\nsamhället för de utmaningar som vi nu står inför.</pre><pre>Överläggningen var härmed avslutad.</pre><pre>8 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:N7--N15 till näringsutskottet</pre><pre>1993/94:U3 och U4 till utrikesutskottet</pre><pre>9 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1993/94:9 Stiftelser</pre><pre>1993/94:L1 av Maj-Lis Lööw m.fl. (s)</pre><pre>1993/94:L2 av Rosa Östh och Stina Eliasson (c)</pre><pre>1993/94:L3 av Stina Eliasson och Rosa Östh (c)</pre><pre>1993/94:L4 av Elisabeth Persson m.fl. (v)</pre><pre>1993/94:L5 av Alf Wennerfors (m)</pre><pre>med anledning av prop. 1993/94:75 Arvoden till\r\nprivatpraktiserande läkare och sjukgymnaster samt\r\nvissa ersättningar till sjukvårdshuvudmännen m.m.</pre><pre>1993/94:So19 av Pontus Wiklund och Harry Staaf\r\n(kds)</pre><pre>1993/94:So20 av Ian Wachtmeister m.fl. (nyd)</pre><pre>1993/94:So21 av Håkan Strömberg (s)</pre><pre>1993/94:So22 av Ingvar Carlsson m.fl. (s)</pre><pre>1993/94:So23 av Ulla Tillander (c)</pre><pre>1993/94:So24 av Elisabeth Fleetwood (m)</pre><pre>1993/94:So25 av Berith Eriksson m.fl. (v)</pre><pre>1993/94:So26 av Ingrid Skeppstedt (c)</pre><pre>1993/94:So27 av Agne Hansson (c)</pre><pre>1993/94:So28 av Margareta Israelsson m.fl. (s)</pre><pre>1993/94:So29 av Barbro Westerholm (fp)</pre><pre>med anledning av prop. 1993/94:76 Åtgärder för att\r\nstabilisera bostadskreditmarknaden</pre><pre>1993/94:Bo10 av Oskar Lindkvist m.fl. (s)</pre><pre>1993/94:Bo11 av Göran Magnusson m.fl. (s)</pre><pre>1993/94:Bo12 av Lars Werner m.fl. (v)</pre><pre>1993/94:Bo13 av Bengt-Ola Ryttar m.fl. (s)</pre><pre>med anledning av prop. 1993/94:78 Frågor om\r\noffentlig upphandling</pre><pre>1993/94:Fi14 av Birgitta Hambraeus och Pär\r\nGranstedt (c)</pre><pre>1993/94:Fi15 av Johan Lönnroth m.fl. (v)</pre><pre>Konstitutionsutskottets betänkande</pre><pre>1993/94:KU10 Kommission om utredningen av\r\nmordet på Olof Palme</pre><pre>p3p &gt; Skatteutskottets betänkanden</pre><pre>1993/94:SkU3 Dubbelbeskattningsavtal mellan\r\nSverige och Litauen</pre><pre>1993/94:SkU5 Ändring i dubbelbeskattningsavtalet\r\nmellan Sverige och Irland</pre><pre>Justitieutskottets betänkanden</pre><pre>1993/93:JuU5 Fortsatt giltighet av 1952 års\r\ntvångsmedelslag</pre><pre>1993/94:JuU6 Teleavlyssning och teleövervakning</pre><pre>Lagutskottets betänkanden</pre><pre>1993/94:LU5 Ändringar i lagen om internationell\r\njärnvägstrafik</pre><pre>1993/94:LU6 Referensränta vid konsumentkrediter</pre><pre>1993/94:LU10 Övergångsbestämmelserna till\r\nupphovsrättslagen</pre><pre>Utrikesutskottets betänkanden</pre><pre>1993/94:UU3 Mänskliga rättigheter</pre><pre>1993/94:UU6 Nordiskt samarbete</pre><pre>1993/94:UU7 Avskaffande av ekonomiska\r\nsanktioner mot Sydafrika</pre><pre>1993/94:UU8 Sveriges tillträde till konventionen\r\nom förlikning och skiljedom inom Europeiska\r\nsäkerhetskonferensen (ESK) m.m.</pre><pre>1993/94:UU9 Tillämpning i fråga om Haiti av lagen\r\n(1971:176) om vissa internationella sanktioner</pre><pre>Kulturutskottets betänkanden</pre><pre>1993/94:KrU4 Officiell namnlängd m.m.</pre><pre>1993/94:KrU6 Tornedalsfrågor</pre><pre>1993/94:KrU7 Bibelfråga</pre><pre>1993/94:KrU8 Pliktexemplar av dokument</pre><pre>1993/94:KrU9 Biblioteksersättningen</pre><pre>Jordbruksutskottets betänkanden</pre><pre>1993/94:JoU4 Godkännande av konventionen om\r\nbiologisk mångfald</pre><pre>1993/94:JoU7 Svensk verksamhet i Antarktis</pre><pre>1993/94:JoU8 Miljöskyddslagstiftning m.m.</pre><pre>Arbetsmarknadsutskottets betänkande</pre><pre>1993/94:AU8 Bidrag till Stiftelsen Utbildning\r\nNordkalotten, m.m.</pre><pre>c10p &gt; 10 §  Anmälan om frågor</pre><pre>Anmäldes att följande frågor framställts</pre><pre>den 18 november</pre><pre>1993/94:172 av Hans Stenberg (s) till\r\njustitieministern om lönegarantin:</pre><pre>Enligt uppgift arbetar regeringen med ett förslag\r\nom förvandling av reglerna för lönegarantin som\r\nbl.a. innebär att man måste vara anstäld sex\r\nmånader före en konkurs för att komma i\r\nåtnjutande av lönegarantin.</pre><pre>En sådan regel skulle innebära att många anställda\r\nskulle drabbas på ett orimligt sätt vid konkurser.</pre><pre>Min fråga till justitieministern blir således:</pre><pre>Avser justitieministern att lägga fram ett sådant\r\nförslag?</pre><pre>1993/94:173 av Ylva Annerstedt (fp) till statsrådet\r\nUlf Dinkelspiel om kvinnorepresentationen i\r\nförhandlingsdelegationer:</pre><pre>Den bild som Sverige nu förmedlar till Europa är\r\natt de svenska kvinnorna i praktiken är obefintliga\r\ni såväl beslutssom förvärvssammanhang.</pre><pre>I förhandlingssammanhang syns aldrig någon\r\nkvinna, och vid den svenska delegationen, som\r\nspelar en nyckelroll i kontakterna med\r\nkommissionen, finns det 22 män och 5 kvinnor.</pre><pre>Svenska kvinnor tror att Sveriges Europaminister\r\nredan har anammat mönstret på kontinenten.\r\nDärför vill jag fråga:</pre><pre>Vilka åtgärder avser statsrådet vidta för att ändra\r\nden uppfattningen?</pre><pre>1993/94:174 av Marianne Jönsson (c) till\r\nutbildningsministern om rätten att utfärda\r\nmagisterexamen:</pre><pre>En prövning av vilka högskolor och universitet som\r\nskall ges rätt att utfärda magisterexamen har\r\ninletts. I och med att uppdraget att pröva fyra\r\nhögskoleenheter slutförts och sammanställts i en\r\ndepartementspromemoria, DS 1992:127\r\nMagisterexamen vid vissa högskolor, har första\r\nsteget tagits mot en översyn av alla universitets och\r\nhögskolors rätt att ge magisterexamen.</pre><pre>Utbildningsutskottet uttalade när man behandlade\r\npropositionen om ny högskolelag (UbU:3) att man\r\nförutsatte att prövningsarbetet bedrivs i rask takt så\r\natt de mindre och medelstora högskolornas\r\nkonkurrensläge visavi universiteten inte försämras.\r\nJag vill understryka vikten av att denna prövning nu\r\nsker skyndsamt även för övriga högskolor som\r\nönksar ge magisterexamen.</pre><pre>Vilka åtgärder vidtas nu för att denna utvärdering\r\nkommer till stånd för alla högskolor och\r\nuniversitet?</pre><pre>1993/94:175 av Märtha Gårdestig (kds) till\r\nkulturministern om tillfälliga uppehållstillstånd för\r\nkosovoalbanska flyktingar:</pre><pre>Enligt tidningsreferat besökte ambassadrådet\r\nTorsten K. G. Johannesson och andre sekreteraren\r\nPetré samt konsuln Inger Johannesson vid svenska\r\nambassaden i Belgrad den kosovoalbanske\r\npresidenten dr Ibrahim Rugova den 12 november i\r\nPristina.</pre><pre>Detta skedde endast en och en halv månad efter det\r\natt en delegation från Utlänningsnämnden och\r\nStatens invandrarverk besökt bl.a. president\r\nRugova för att undersöka om de kosovoalbanska\r\nflyktingarna som finns i Sverige kan återsändas.</pre><pre>Vid hemkomsten förteg delegationen att\r\npresidenten vädjat om tillfälliga uppehållstillstånd\r\nför sina landsmän, men har nödgats erkänna att så\r\nvar fallet sedan presidenten via fax till Farr\r\ndementerat att han skulle ha gett klartecken för\r\nåtersändande. Vid det senare besöket från Sverige\r\nhade presidenten återupprepat att situationen\r\nförvärrats.</pre><pre>Avser invandrarministern vidta någon åtgärd med\r\nanledning av den kosovoalbanske presidentens\r\nvädjan?</pre><pre>1993/94:176 av Stefan Attefall (kds) till statsrådet\r\nBo Lundgren om skatteväxling för miljön:</pre><pre>Vi står nu inför två mycket stora och akuta\r\nutmaningar. Dels måste vi hitta lösningar på\r\nallvarliga och växande miljöproblem, dels bekämpa\r\nen allt högre arbetslöshet. Miljöproblemen handlar\r\nnumera alltmer om diffusa utsläpp som beror på\r\nvårt sätt att leva och konsumera. Detta fortgår utan\r\natt den som orsakar miljöproblemen får betala\r\nutsläppens verkliga kostnader. Priset i\r\nmarknadsekonomin speglar således inte den\r\nverkliga kostnaden för det vi konsumerar och\r\nproducerar.</pre><pre>Vi kan dessutom konstatera att de nya jobben\r\nkommer att finnas i framför allt tjänstesektorn.\r\nSkattekilarna är dock en stor bromskloss mot\r\nframväxten av nya jobb. Genom att höja skatten på\r\nmiljöfarliga utsläpp och energi och samtidigt\r\nminska skatten på arbete kan vi främja både en\r\nbättre miljö och fler jobb. Detta skulle kunna ske\r\ngenom en skatteväxling -- helst brett förankrad,\r\nlångsiktig och med särskilda övergångsregler för att\r\nreformen skall undvika att skapa\r\növergångsproblem.</pre><pre>Min fråga till Bo Lundgren är därför om statsrådet\r\när beredd att medverka till en skatteväxling -- för\r\nmiljön och jobben.</pre><pre>1993/94:177 av Inga-Britt Johansson (s) till\r\nmiljöministern om återvinning av freon från kyl-\r\noch frysskåp:</pre><pre>Ozonlagrets förtunning är ett av våra allvarligaste\r\noch mest svåråtkomliga problem. Försämringen\r\nkommer att fortsätta långt efter det att all\r\nfreonanvändning har stoppats. Det är därför viktigt\r\natt alla åtgärder vidtas för att så långt det är möjligt\r\nförhindra att freonutsläppen fortsätter.</pre><pre>En viktig utsläppskälla är gamla kyl- och frysskåp.\r\nDet finns i dag anläggningar som kan ta hand om\r\ndessa, och från 1995 är kommunerna skyldiga att ta\r\nhand om återvinningen. Problemet är att vi i dag\r\nexporterar mängder av gamla kylmöbler till\r\nöststaterna, som inte har samma möjligheter till\r\nåtervinning. Vi exporterar alltså våra egna\r\nmiljöproblem till fattigare länder.</pre><pre>Vilka åtgärder avser miljöministern att vidta för att\r\nkomma till rätta med detta problem?</pre><pre>1993/94:178 av Marianne Andersson (c) till\r\nutbildningsministern om vårdhögskolorna i\r\nVänersborg och Uddevalla:</pre><pre>Vårdhögskolorna i Vänersborg och Uddevalla har\r\nlångtgående planer på att gå samman, vilket\r\nkommer att leda till ökad effektivitet och bättre\r\nresursutnyttjande. Fyrstadsområdet är ett naturligt\r\nsamarbetsområde. Problemet är att skolorna ligger\r\npå var sin sida av en länsgräns, och därmed behöver\r\nstyrelsen rekryteras från både Älvsborgs län och\r\nBohus län. Enligt dagens bestämmelser är detta\r\ninte möjligt.</pre><pre>Jag vill därför fråga utbildningsministern om det är\r\nmöjligt att ändra reglerna eller att ge dispens så att\r\nskolorna kan slås samman och även få en\r\nfungerande styrelse.</pre><pre>1993/94:179 av Margareta Viklund (kds) till\r\nstatsrådet Reidunn Laurén om förbud mot innehav\r\nav barnpornografi:</pre><pre>Varje år faller tusentals barn offer för pedofiler och\r\nsexturister i främst asiatiska länder. I länder där\r\nbarn är ekonomiskt och socialt utsatta kan dessa\r\nturister leva ut sin läggning utan större risk för att\r\nbli upptäckta.</pre><pre>Barnsexturism är emellertid inte bara ett problem\r\nför andra länder. Så länge innehav av\r\nbarnpornografi inte är kriminaliserat i Sverige\r\nkommer pedofili och utnyttjande av oskyldiga barn\r\natt fortgå. Övergrepp på tusentals barn kommer\r\näven i framtiden att ske om vi inte klart tar ställning\r\nmot detta.</pre><pre>Genom den snabba utvecklingen inom\r\ndatatekniken finns det risk för att även gränsen\r\nmellan spridning och innehav av barnpornografi\r\nsuddas ut. Det kommer att bli omöjligt att avgöra\r\nskillnaden. Detta innebär en ökad spridning av\r\nbarnpornografi med uppenbara konsekvenser i\r\nform av fler pedofiler.</pre><pre>Avser statsrådet verka för att en lagändring\r\nkommer till stånd så att även innehav av\r\nbarnpornografi blir förbjudet?</pre><pre>1993/94:180 av Martin Nilsson (s) till\r\njustitieministern om registrerat partnerskap:</pre><pre>Nyligen har Partnerskapskommittén avgivit sitt\r\nbetänkande. Kommittén förespråkar att\r\nhomosexuella skall kunna ingå registrerat\r\npartnerskap för att homosexuella skall kunna dels\r\nmanifestera sin kärlek på samma sätt som\r\nheterosexuella i dag kan, dels erhålla samma\r\njuridiska rättigheter som sedan tidigare tillkommit\r\npar som ingått äktenskap.</pre><pre>När utredningen presenterades yttrade en av\r\nkommitténs ledamöter och reservanter att ett\r\nsådant förslag aldrig skulle lämnas av regeringen\r\nutan att denna skulle splittras.</pre><pre>Med anledning av ovanstående vill jag fråga\r\njustitieministern om det är hennes och regeringens\r\navsikt att till riksdagen framlägga förslag som\r\ninnebär att homosexuella får samma rättigheter\r\nsom heterosexuella, genom att instifta ett s.k.\r\nregistrerat partnerskap.</pre><pre>1993/94:181 av Ingvar Svensson (kds) till\r\njustitieministern om åtgärder mot ekobrott under\r\nfängelsevistelse:</pre><pre>I Östgöta Correspondenten kunde man den 16\r\nnovember läsa om hur två interner på\r\nSkänningeanstalten utnyttjat sin strafftid till att\r\nbegå nya brott. De båda männen hade på en vanlig\r\npersondator tillverkat falska brevpapper och skrivit\r\nbeställningar på varor för sammanlagt 150 000 kr.\r\nVarorna, som aldrig betalades, avyttrades på\r\npermissioner eller med hjälp av en bekant utanför\r\nanstalten. Dessa bedrägerier pågick under cirka ett\r\nhalvår innan de upptäcktes.</pre><pre>De människor som utför ekobrott tillhör en helt\r\nannan kategori än de som begår andra brott. För\r\nekobrottslingar ingår olika former av straff som en\r\ndel i en ekonomisk kalkyl. Det faktum att denna\r\nbrottslighet kan fortsätta innanför anstaltens\r\nväggar är inte bara oacceptabelt för det allmänna\r\nrättsmedvetandet utan även helt förkastligt ur\r\nallmänpreventiv synpunkt.</pre><pre>Vilka åtgärder ämnar justitieministern vidta för att\r\nförändra de nu gällande villkoren på anstalterna så\r\natt den som dömts för ekonomisk brottslighet inte\r\nkan fortsätta sin verksamhet från fängelset?</pre><pre>den 19 november</pre><pre>1993/94:182 av Kent Olsson (m) till\r\narbetsmarknadsministern om arbetsmarknadsstöd\r\nefter utlandsstudier:</pre><pre>En svensk student som studerar utomlands på\r\nuniversitetsnivå utan studiebidrag och studielån,\r\nberoende på att Centrala studiemedelsnämnden\r\ninte godkänner utbildningen för bidrag och lån,\r\nerhåller vid hemkomst till Sverige inte KAS och\r\nkan då ej heller medverka i ALU-projekt.</pre><pre>Med anledning av detta vill jag fråga:</pre><pre>Vilka åtgärder avser statsrådet vidta för att de som\r\nvalt att studera utomlands vid fullföljda studier inte\r\nskall vara utestängda från KAS och ALU?</pre><pre>1993/94:183 av Inga-Britt Johansson (s) till\r\nnäringsministern om miljömärkning och\r\nannonsering:</pre><pre>I pressen har vi under den senaste tiden kunnat se\r\nen helsidesannons om ett tvättmärke. Där står med\r\nfet stil att ''DEN OFFICIELLA NORDISKA\r\nMILJÖMÄRKNINGEN REKOM-</pre><pre>MENDERAR ARIEL COLOR'' och under detta\r\nmed liten stil ''Nordiska ministerrådet initierade\r\nden nordiska miljömärkningen, riksdag och\r\nregering har givit i uppdrag åt SIS-\r\nstandardiseringskommissionen i Sverige att handha\r\narbetet''.</pre><pre>Det måste vara olämpligt av konkurrensskäl att ett\r\norgan av officiell karaktär, finansierat med\r\noffentliga medel, i annonser av denna typ skall\r\nrekommendera ett visst varumärke.</pre><pre>Vad avser näringsministern att vidta för åtgärder\r\nför att förhindra att offentliga organ medverkar i\r\ndenna typ av annonser?</pre><pre>1993/94:184 av Sigge Godin (fp) till\r\nkommunikationsministern om personnummer vid\r\nbokning av SJ-biljett:</pre><pre>En kvinna från Västernorrland ringde SJ:s\r\nbiljettbokning och beställde biljett som skulle\r\nskickas hem till henne som postförskott. Kvinnan\r\nuppmanades lämna sitt personnummer, om inte\r\nkunde inte någon biljett översändas. Kvinnan\r\ntackade nej, och SJ förlorade en resenär.</pre><pre>Med anledning av det som ovan anförts vill jag\r\nställa följande fråga till kommunikationsministern:</pre><pre>Avser regeringen att vidta åtgärder så att SJ upphör\r\natt registrera tågresenärer?</pre><pre>1993/94:185 av Sinikka Bohlin (s) till\r\nmiljöministern om markavsättningar och fusionen\r\nav ASSI och Domän:</pre><pre>Regeringen har godkänt styrelseförslaget om fusion\r\nav de statliga koncernerna ASSI och Domän samt\r\natt det nya bolaget skall lägga ett bud på NCB:s\r\nutestående aktier.</pre><pre>De planerade ägarförändringarna innebär att\r\nstatens möjligheter till ett aktivt stöd av\r\nmarkavsättning för t.ex. naturreservat kraftigt\r\nbeskärs.</pre><pre>Är miljöministern beredd att medverka till att\r\ntillräckliga markavsättningar garanteras före\r\nfusionen?</pre><pre>1993/94:186 av Bengt Hurtig (v) till statsrådet Ulf\r\nDinkelspiel om vapenexport till Indonesien:</pre><pre>Utrikeshandelsministern har i riksdagen bekräftat\r\natt regeringen övergivit den tidigare politiken att\r\nendast godkänna export av följdleveranser till\r\nIndonesien. Enligt uppgifter från organisationen\r\nSvenska freds har regeringen gett Hägglunds ett\r\npositivt förhandsbesked angående export av\r\nbandvagn 206 till Indonesien. Dessa uppgifter har\r\nbekräftats av ledamoten i den rådgivande nämnden\r\ni vapenexportfrågor Sture Ericson. Svenska freds\r\nuppger nu att också Krigsmaterielinspektionen har\r\nen positiv syn på export av annan materiel som\r\nmarin elektronik och elektronik avsedd för\r\nluftförsvaret.</pre><pre>Jag vill därför fråga utrikeshandelsministern:</pre><pre>Har regeringen och den rådgivande nämnden ställt\r\nsig positiva till ytterligare nya krigsmaterielaffärer,\r\nutöver bandvagnarna, med Indonesien?</pre><pre>1993/94:187 av Hans Andersson(v) till statsrådet\r\nBo Könberg om arbetsskadeförsäkringen:</pre><pre>ILO, FN:s arbetsorganisation, har fällt Sverige för\r\nbrott mot konvention 121, som bl.a. reglerar\r\nersättning till arbetsskadade. Sverige har ratificerat\r\ndenna konvention. Grundprincipen måste vara att\r\nden som fått arbetsskada eller arbetssjukdom inte\r\nskall behöva lida ekonomiskt.</pre><pre>Anmälan avsåg två punkter: dels införandet av\r\nkarensdagar i arbetsskadeförsäkringen, dels de\r\nförändringar av arbetsskadebegreppet och\r\nbevisbördan som infördes våren 1993.</pre><pre>ILO:s utslag är starkt kritiskt, och när det gäller\r\nkarensdagen uppmanas Sverige att ändra lagen så,\r\natt karensdagar försvinner ur försäkringen.</pre><pre>För Sveriges anseende är det av största betydelse\r\natt regeringen omedelbart handlar i enlighet med\r\nILO:s uppmaning. Kommentarer i massmedierna\r\nhar antytt en såväl avvisande som nonchalant\r\nattityd.</pre><pre>Avser statsrådet Könberg att snarast ta initiativ till\r\natt avskaffa karensdagen?</pre><pre>1993/94:188 av Tage Påhlsson(c) till miljöministern\r\nom miljöproblem vid färgmärkning av oljor:</pre><pre>Den färgmärkning av olika oljor som beslutats i\r\nanslutning till de nya skattesatserna fr.o.m. den 1\r\noktober har visat sig medföra problem. Det är den\r\ngrönfärgade dieseloljan som uppenbarligen har\r\nmycket besvärande effekter för de maskinförare,\r\nskogsarbetare m.fl. som använder oljan i sina\r\nfordon. Åtskilliga rapporter har inkommit om att\r\ndessa personer drabbas av huvudvärk och\r\nillamående, utslag och andra besvär.</pre><pre>Enligt obekräftade men oroande uppgifter skall det\r\nfärgämne som inblandas i oljan vid depåerna\r\nankomma från utlandet i giftmärkta kärl. Om detta\r\när korrekt, kan färginblandningen då medföra\r\nproblem både för natur och för mänsklig miljö.</pre><pre>Jag vill med anledning härav fråga miljöministern:</pre><pre>Vilka åtgärder avser man från regeringens sida att\r\nvidta för att kartlägga dessa färgers risker för ett\r\neventuellt användningsförbud och byte till\r\nmiljövänligare ämnen?</pre><pre>1993/94:189 av Karl Gustaf Sjödin(nyd) till\r\nstatsrådet Reidunn Laurén om finanspolisens\r\nverksamhet:</pre><pre>I april 1992 beslutade riksdagen om anslag för att\r\ninrätta en finanspolis vid Rikspolisstyrelsen.\r\nRegeringen har därför uppdragit åt\r\nRikspolisstyrelsen att inrätta denna. Under våren\r\n1993 har riksdagen vidare antagit en lag om\r\nåtgärder mot penningtvätt. Denna finanspolis har\r\norganiserats, och kontakter med en rad\r\nsamverkande myndigheter har upprättats. Enligt\r\nuppgift har dessa kontakter skett i positiv anda.</pre><pre>Emellertid har man från finanspolisens sida stött på\r\npatrull när det gäller att inrätta register för\r\nsamverkan inom olika grenar.</pre><pre>Jag vill fråga statsrådet om regeringen kommer att\r\nmedverka till att dessa hinder undanröjs så, att\r\nfinanspolisen kan börja verka enligt de syften som\r\när tänkt för dess verksamhet.</pre><pre>11 §  Kammaren åtskildes kl. 13.05.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 30 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}