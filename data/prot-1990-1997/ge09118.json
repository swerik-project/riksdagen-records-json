{"dokumentstatus":{"dokument":{"hangar_id":"2439004","dok_id":"GE09118","rm":"1990/91","beteckning":"118","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"118","slutnummer":"0","datum":"1991-05-24 00:00:00","systemdatum":"2010-02-17 00:00:00","publicerad":"1991-05-24 00:00:00","titel":"Riksdagens snabbprotokoll 1990/91:118 Fredagen den 24 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{43CECDE1-4FB3-418C-B902-A1321815BF09}","dokument_url_text":"http://data.riksdagen.se/dokument/GE09118/text","dokument_url_html":"http://data.riksdagen.se/dokument/GE09118","dokumentstatus_url_xml":"http://data.riksdagen.se/dokumentstatus/GE09118","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:118</div>\r\n<div class=\"sidhuvud_datum\">Fredagen den 24 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 17 maj.</pre><pre>2 § Svar på interpellation 1990/91:198 om AP-\r\nfondens rätt att köpa aktier</pre><pre>Anf. 1 Statsrådet ERIK ÅSBRINK (s):</pre><pre>Fru talman! Anne Wibble har frågat mig om jag\r\när beredd att dra tillbaka förslaget om AP-fondens\r\nförvaltning och om förstatligande av svenskt\r\nnäringsliv främjar en god ekonomisk utveckling.</pre><pre>Inledningsvis vill jag påpeka att regeringen ännu\r\ninte lämnat något förslag till riksdagen om en\r\nomorganisation av AP-fonden och förändring av\r\ndess placeringsregler. Den\r\ndepartementspromemoria som har utarbetats inom\r\nfinansdepartementet ger emellertid en god bild av\r\nhuvudlinjerna i ett förslag, som regeringen avser att\r\nsenare föreslå riksdagen. Innan regeringen tar\r\nslutlig ställning skall promemorian\r\nremissbehandlas och remissvaren analyseras.</pre><pre>Regeringen har inte heller föreslagit något\r\nförstatligande av svenskt näringsliv och avser inte\r\nheller att göra det. De erfarenheter som gjorts i\r\nmånga länder visar med all önskvärd tydlighet att\r\nett statligt ägt näringsliv inte är till gagn för ett lands\r\nvälstånd.</pre><pre>Anne Wibble hävdar i sin interpellation att\r\nförslaget i finansdepartementets promemoria\r\ninnebär att AP-fonden skall kunna köpa aktier i\r\nsvenska företag för upp till 60 % av sitt kapital.\r\nDetta påstående tillsammans med Anne Wibbles\r\ntvå frågor visar på behovet av en något utförligare\r\nredovisning av vad förslaget faktiskt innebär och\r\nvilka motiv som ligger bakom förslaget.</pre><pre>I dag förvaltas AP-fondens tillgångar av tio olika\r\nfondstyrelser. De tre första syrelserna, som har ett\r\ngemensamt kansli, förvaltar ca 90 % av de samlade\r\nfondmedlen. Dessa 90 % får huvudsakligen endast\r\nplaceras i obligationer. Fjärde och femte\r\nfondstyrelsen, liksom de fem\r\nlöntagarfondstyrelserna, får däremot i stort sett\r\nendast placera i aktier. Dessa sju senare\r\nfondstyrelser har var sitt kansli. Denna\r\nkonstruktion är ett resultat av att organisationen\r\nhar vuxit fram stegvis under en 30-årsperiod. Den\r\när inte den bästa lösningen på hur förvaltningen av\r\nAP-fonden bör vara organiserad.</pre><pre>Den nuvarande ordningen innebär att huvuddelen\r\nav pensionsmedlen placeras i obligationer med\r\nlöptider, som i allmänhet inte är längre än fem år.\r\nEn pensionsfond bör emellertid ha ett mer\r\nlångsiktigt perspektiv än så. De pensionsavgifter,\r\nsom inbetalas och placeras i dag, skall förräntas\r\nmed tanke på pensionsutbetalningarna långt in på\r\nnästa sekel. Det är rimligt att AP-fondens medel i\r\nstörre utsträckning kan placeras så att denna\r\nlångsiktighet tillgodoses, bl.a. genom köp av aktier\r\ni svenska eller utländska företag.</pre><pre>Den nuvarande konstruktionen innebär också att\r\nfördelningen av AP-fondens medel mellan olika\r\nslag av tillgångar är låst, eftersom varje\r\nfondstyrelse i princip bara får placera i ett enda\r\ntillgångsslag. Det är därmed inte möjligt att flytta\r\npensionsmedel till mer högavkastande tillgångar\r\nsom aktier, när denna placeringsform är mer\r\ngynnsam.</pre><pre>Under 1980-talet har stora förändringar skett på de\r\nfinansiella marknaderna i Sverige. Snart sagt\r\nsamtliga aktörer har fått eller är på väg att få en\r\nvidsträckt placeringsfrihet: banker,\r\nförsäkringsbolag, fondkommissionärer,\r\nvärdepappersfonder, allemansfonder, statliga bolag\r\noch affärsverk. Det är nästan bara AP-fondens\r\nplaceringsregler som inte har anpassats till\r\nförändringarna.</pre><pre>En modernisering av AP-fondens placeringsregler\r\när viktig, inte bara för att fonden skall ha samma\r\nförutsättningar som försäkringsbolag och andra\r\naktörer. Ändrade placeringsregler innebär också\r\natt avkastningen över en längre period kan höjas\r\nmed 1--2 % per år. Detta motsvarar för närvarande\r\n4--8 miljarder kronor om året. En högre avkastning\r\när viktig för pensionssystemet eftersom\r\npensionsutgifterna i allt högre utsträckning har\r\nkommit att finansieras ur AP-fondens avkastning.\r\nÅr 1989 fick var femte ATP-pensionär sin pension\r\nfrån AP-fondens avkastning. Också de närmaste\r\nåren kommer med all säkerhet en del av\r\navkastningen att behöva tas i anspråk för att täcka\r\npensionsutbetalningarna. En högre avkastning på\r\nAP-fondens medel innebär dessutom att behovet\r\nav att höja ATP-avgiften kan dämpas.</pre><pre>Anne Wibble hävdar att förslaget innebär att AP-\r\nfonden skulle få placera 60 % av sina tillgångar i\r\nsvenska aktier. Så är inte fallet. Helt i enlighet med\r\nmoderna principer för förmögenhetsförvaltning\r\nföreslås inte i promemorian någon detaljreglering\r\nav hur fondens placeringar skall göras. Detta\r\ninnebär emellertid inte att fonden kommer att få\r\nmöjlighet att genomföra vilka placeringar som\r\nhelst. Förvaltningen av pensionsförmögenheten\r\nmåste uppfylla tillfredsställande krav på\r\nriskspridning och säkerhet. Detta innebär att\r\nfonden inte kan koncentrera sina tillgångar till ett\r\ntillgångsslag. Bara genom att sprida placeringarna\r\npå obligationer, penningmarknadsinstrument,\r\nfastigheter och aktier i Sverige och utomlands\r\nerhålls en acceptabel riskhantering.</pre><pre>Vidare skall, enligt förslaget, varje AP-fond få äga\r\naktier motsvarande högst 5 % av rösterna i ett\r\nföretag. Även denna regel sätter således gränser för\r\nhur mycket aktier i ett enskilt företag som en AP-\r\nfond kommer att köpa.</pre><pre>I promemorian görs bedömningen att aktieandelen\r\nav tillgångarna på sikt kan förväntas öka från ca\r\n10 % i dag till högst 20--30 %.</pre><pre>AP-fonden och dess fondstyrelser har hittills inte\r\nutnyttjats av statsmakterna för att styra\r\nnäringslivet. Fondstyrelserna har uppträtt med stor\r\nintegritet och kompetens. I det föreslagna systemet\r\nförstärks deras oberoende ytterligare.</pre><pre>Förslaget innebär också en effektivisering av\r\nkapitalmarknaden. Första till tredje AP-\r\nfondstyrelserna bryts upp och mister därmed sin\r\nnuvarande dominerande ställning. Genom\r\ntillkomsten av flera oberoende aktörer på\r\nkapitalmarknaden med fria och likartade\r\nplaceringsregler kommer konkurrensen och\r\nmångfalden att öka. Därmed förbättras också\r\nprisbildningen vilket är till gagn för alla.</pre><pre>Sammantaget innebär förslaget att avkastningen på\r\nAP-fondens medel ökar och att den svenska\r\nkapitalmarknadens effektivitet förbättras.</pre><pre>Anf. 2 ANNE WIBBLE (fp):</pre><pre>Fru talman! Jag ber att få tacka statsrådet Åsbrink\r\nför svaret.</pre><pre>Jag har väckt interpellationen mot bakgrund av den\r\npromemoria som Erik Åsbrink refererade till och\r\nde många artiklar som han har skrivit angående\r\nförslaget att låta AP-fonder köpa aktier för\r\nhundratals miljarder kronor. När en statlig fond\r\nköper aktier i företag blir resultatet mera statligt\r\nägande i näringslivet. Detta är socialisering.\r\nStatsrådet Åsbrink har emellertid insett att\r\nsocialisering inte är en särskilt vinnande tanke.\r\nDärför har han lanserat sitt förslag under parollen\r\n''Trygga pensioner''. Det låter otvivelaktigt mycket\r\nbättre. Det har bara en nackdel -- det är inte sant.</pre><pre>Erik Åsbrinks argument i promemorian, och som\r\nhan nu upprepar i svaret, är att det blir tryggare\r\npensioner om AP-fonden får placera i aktier. De\r\nger högra avkastning än räntebärande papper.\r\nStatsrådet säger att avkastningen kommer att\r\nbehövas för att betala pensionerna. Det låter som\r\nom det inte skulle bli en förbättrad avkastning\r\nskulle pensionerna försämras i rask takt. Det låter\r\nförskräckligt, men är lyckligtvis inte sant.</pre><pre>Det finns flera invändningar. Den första är att man\r\nkan ifrågasätta om aktier på lång sikt faktiskt ger\r\nbättre avkastning än obligationer. Det har t.ex.\r\nBörje Kragh gjort i en bilaga till\r\npensionsberedningens betänkande. Den andra och\r\nviktigare invändningen är att pensionerna faktiskt\r\ninte betalas med AP-fondens avkastning. Det är\r\nnästan pinsamt att behöva tala om för Erik Åsbrink\r\natt pensionsutbetalningarna inte hänger ihop med\r\nvare sig AP-fondens storlek eller dess avkastning.\r\nPensionerna beror av intjänanderegler och\r\npensionspoäng. Ingen enda pensionär får högre\r\npension om AP-fonden har bättre avkastning.</pre><pre>Om det skulle vara som Erik Åsbrink påstår, borde\r\npensionärerna ha tjänat grova pengar under 80-\r\ntalet och fått högre pensioner när räntan på de\r\nräntebärande papperen har varit så hög. Nu när\r\nräntan sjunker skulle pensionärerna få sänkt\r\npension. Men nu är det inte så. Kan statsrådet\r\nÅsbrink leta upp någon enda ATP-pensionär som\r\nhar fått sin pension höjd eller sänkt i takt med att\r\nräntan har gått upp eller ned? Svaret är naturligtvis\r\nnej.</pre><pre>Frågan om socialisering genom AP-fonden och dess\r\naktieköp är faktiskt en mycket gammal tvistefråga.\r\nDe tre senaste socialdemokratiska partiledarna har\r\nsom statsministrar lovat att inte använda AP-\r\nfonden för socialisering. Tage Erlander lovade\r\ndetta redan när AP-fonden skapades, för övrigt i en\r\ndebatt med min far. Olof Palme lovade att\r\nlöntagarfonderna var steget -- inte första steget på\r\nen ny socialiseringsvåg. Ingvar Carlsson upprepade\r\ndetta löfte i december 1987. Man skulle inte ersätta\r\nlöntagarfonderna med ''andra system av fonder\r\nmed liknande syften''.</pre><pre>Andra system av fonder med liknande syften är\r\nprecis vad statsrådet Erik Åsbrink nu talar sig varm\r\nför.</pre><pre>Nu är det AP-fonden som skall trygga pensionerna,\r\ndämpa lönebildningen, effektivisera\r\nkapitalmarknaden och öka sparandet -- jag vet inte\r\nallt. Det är exakt samma motiv som anfördes för\r\nlöntagarfonderna.</pre><pre>Min första fråga var om Erik Åsbrink var beredd att\r\ndra tillbaka det här förslaget om socialisering\r\ngenom AP-fonden för att undvika en ny\r\nsvekdebatt. Svaret blev nej. Statsrådet säger att\r\nregeringen tänker lägga fram ett sådant förslag.\r\nDäremot kommenterar han inte alls de tidigare\r\nlöftena från Erlander, Palme och Carlsson, löften\r\nsom nu sviks.</pre><pre>Jag har på senare tid förstått att Erik Åsbrinks\r\ndefinition av svek skiljer sig från vanliga\r\nmänniskors definition av svek. Åt detta är\r\nuppenbarligen inte mycket att göra. Men det vore\r\nkanske rakare att säga som det är: Dagens\r\nsocialdemokrater struntar i vad gårdagens\r\nsocialdemokrater lovade.</pre><pre>Fru talman! Jag ställde en fråga till i min\r\ninterpellation: Anser Erik Åsbrink att\r\nförstatligande och socialisering av svenskt\r\nnäringsliv främjar en god ekonomisk utveckling?\r\nErik Åsbrink svarar nej, och det är klokt. Jag\r\nciterar en utomordentlig mening: ''De erfarenheter\r\nsom gjorts i många länder visar med all önskvärd\r\ntydlighet att ett statligt ägt näringsliv inte är till\r\ngagn för ett lands välstånd.'' Utmärkt! Jag\r\ninstämmer i varje ord.</pre><pre>Men -- när en statlig fond köper aktier i företagen,\r\nså ökar det statliga ägandet i näringslivet. Förslaget\r\nom aktieköp genom AP-fonden innebär alltså i\r\npraktiken mera förstatligande och mera\r\nsocialisering. Och sedan säger Erik Åsbrink att det\r\när dåligt. Jag måste då ställa ytterligare en fråga:\r\nVarför i all sin dar tänker regeringen lägga fram ett\r\nförslag som det ansvariga statsrådet tycker är\r\ndåligt?</pre><pre>Den misstanke som infinner sig är att det finns\r\nnågot yttre eller inre tryck som tar över. I det här\r\nfallet kommer förslaget ursprungligen från LO. Jag\r\nvill fråga om det är hänsynen till LO som kräver att\r\nvissa typer av förslag läggs fram, vare sig Erik\r\nÅsbrink tycker att de är bra eller dåliga i sak.</pre><pre>Anf. 3 DANIEL TARSCHYS (fp):</pre><pre>Fru talman! I en tid när det från Mongoliet,\r\nMoçambique, Albanien och Nicaragua inlöper\r\nnyheter om att man söker efter olika metoder att\r\nprivatisera näringslivet, och när det i ungefär 150\r\nandra stater pågår liknande strävanden, så väcker\r\ndet förstås ett visst uppseende att Sverige -- såvitt\r\njag förstår helt ensamt i världen -- planerar en\r\nomfattande socialisering av näringslivet. Det ger\r\nanledning till en hel del frågor, som jag tycker att vi\r\nbör få svar på i den här debatten.</pre><pre>Vi har ofta hört sägas från socialdemokratisk sida\r\natt det finns två olika sorters kapitalister, dels de\r\ngoda, som exploaterar uppfinningar, bygger upp\r\nindustrier och skapar sysselsättning, dels de onda --\r\neller litet mer tvivelaktiga -- som ägnar sig åt\r\nspekulationer, börsklipp och placeringar. Nu\r\nförefaller det som om det också finns två sorters\r\nsocialister. Jag för min del trodde att Erik Åsbrink\r\ntillhörde den första typen, som menade att vår\r\nframtida trygghet som pensionärer skall\r\nsäkerställas genom en stark ekonomi, genom\r\ntillväxt i näringslivet. Det är helt enkelt\r\nnödvändigt, för att våra pensionslöften skall kunna\r\ninfrias, att vi har en stark och växande ekonomi i\r\nframtiden. Detta har alla förnuftiga människor,\r\näven socialdemokrater som jag känner, hittills\r\ninstämt i.</pre><pre>Men nu verkar det efter regeringens senaste utspel\r\nsom om det framför allt är börsklipp och\r\nplaceringar som skall trygga framtidens pensioner.\r\nDet är precis den typ av aktiviteter som de här\r\n''onda'' kapitalisterna beskyllts för som regeringen\r\nnu väljer som sin huvudstrategi för att se till att vi\r\nhar pensioner i framtiden. Utttrycket finansvalp får\r\nen helt ny innebörd genom regeringens senaste\r\nutspel.</pre><pre>Fru talman! När vi en gång i världen byggde upp\r\npensionsfonderna, var syftet med dem inte bara att\r\nse till att det fanns en buffert för framtida\r\npensionsutbetalningar i den mån tillväxten skulle\r\nsvikta. Det var faktsikt också att se till att det fanns\r\ntillgång på kapital för en del viktiga saker som vi\r\nville göra. Med hjälp av lågförräntande\r\nobligationer i AP-fonderna har vi t.ex. genomfört\r\nett stort bostadsbyggande. Vi har också sett till att\r\ndet funnits tillgång på pengar för staten, när staten\r\nhar behövt låna. Man kan säga att dessa\r\nlågförräntande obligationer alltid har varit till\r\nfördel för bostadsbyggandet och också för staten.</pre><pre>En undran som infinner sig, när nu Erik Åsbrink\r\nvill ''kursa'' hela den här stocken av lågförräntande\r\nobligationer någonstans, är vem det är som skall ta\r\növer obligationerna. Hur påverkas finansieringen\r\nav vårt boende och av statsskulden av den\r\noperation som Erik Åsbrink förbereder? Jag tycker\r\natt den frågan i varje fall borde kräva seriösa\r\nreflexioner och kanske i bästa fall ett seriöst svar,\r\nErik Åsbrink.</pre><pre>En annan fråga är den som Anne Wibble touchade,\r\nnämligen frågan om avkastningen på obligationer\r\nresp. aktier. Som hon sade har Börje Kragh i en\r\nbilaga till pensionsberedningens betänkande\r\nkonstaterat att ingen med säkerhet kan säga om\r\naktier i längden ger högre avkastning än\r\nobligationer. Detta är alltså Börje Kraghs\r\nuppfattning. Erik Åsbrink har uppenbarligen en\r\nannan uppfattning. Då vill jag fråga: Varifrån\r\nkommer denna uppfattning? Hur kan Erik Åsbrink\r\nvara så säker på att aktier i ett långt perspektiv ger\r\nden högre avkastning som han påstår skall uppstå?</pre><pre>Det handlar här också om en mycket betydande\r\nutökning av aktieägandet i samhället, antar jag, om\r\nman skall tillföra börsen -- visserligen på lång sikt --\r\nden betydande del av AP-fonden som det här\r\ngäller. Det är alltså fråga om en ganska stor\r\nförändring i den totala samhällsekonomin. Jag\r\nefterlyser då något slags belägg för att den här\r\nhögre avkastningen skall uppstå, som Erik Åsbrink\r\npåstår.</pre><pre>En tredje fråga som jag skulle vilja ställa är: Vilka\r\neffekter får sådana här stora köp på aktiebörsen för\r\nde nuvarande aktieägarnas förmögenheter? Det\r\nförefaller mig troligt att om en jättelik köpare dyker\r\nupp på börsen och vill köpa aktier, så är en av\r\neffekterna att det blir betydande\r\nförmögenhetsökningar för dagens aktieägare. Det\r\nskulle alltså vara aktieägarna snarare än\r\nlöntagarfonderna som tjänade på den här\r\noperationen, även om den är utsträckt över flera år.\r\nJag efterlyser också en analys på den punkten. Är\r\ndet här en strategi för att se till att dagens\r\nkapitalägare skall bli avsevärt rikare under 1990-\r\ntalet?</pre><pre>Anf. 4 HUGO HEGELAND (m):</pre><pre>Fru talman! Jag instämmer i den kritik som Anne\r\nWibble och Daniel Tarschys här har framfört. Det\r\ngår inte att undvika att jag tar upp ett par frågor\r\nsom Daniel Tarschys var inne på.</pre><pre>När Daniel Tarschys erinrade om den diskussion\r\nsom fördes när vi en gång byggde upp AP-\r\nfonderna, kom jag att tänka på att Kurt Samuelsson\r\ngav ut en bok, eller i varje fall en liten skrift -- jag\r\nvill minnas att det var 1959 -- där han beräknade att\r\nAP-fonderna skulle komma upp till sammanlagt\r\n200 miljarder kronor. Det tyckte han var utmärkt,\r\nför då kunde vi socialisera näringslivet. Det var ju\r\nnågot som han anslöt sig till. Han var då\r\nsocialdemokrat, det hade han blivit efter extravalet\r\n1958 -- eller i varje fall 1959. Han stack alltså inte\r\nunder stol med att det var en utmärkt möjlighet att\r\nsocialisera näringslivet med hjälp av dessa fonder.</pre><pre>Jag instämmer som sagt i den kritik som Anne\r\nWibble har anfört.</pre><pre>Vad jag här vill gå in på är den litet lättvindiga\r\nargumenteringen när det gäller den avkastning som\r\nkan förväntas. Erik Åsbrink säger att förslaget\r\nockså innebär effektivisering av kapitalmarknaden.\r\nHan räknar med att dessa ändrade placeringsregler\r\nmedför ''att avkastningen över en längre period kan\r\nhöjas med 1--2 % per år''. Det är ju absolut inte\r\nsäkert. Här har hänvisats till Börje Kraghs\r\nundersökning i det avseendet. Jag undrar också hur\r\nErik Åsbrink har kommit fram till detta.</pre><pre>I fortsättningen på svaret står att ''aktieandelen av\r\ntillgångarna på sikt kan förväntas öka från ca 10 %\r\ni dag till högst 20--30 %''. Om aktieandelen ökar\r\nmed 10--20 procentenheter, skulle alltså\r\navkastningen kunna öka med upp till 8 miljarder\r\nkronor. Det där går faktiskt inte ihop.</pre><pre>Daniel Tarschys tog upp ytterligare en sak, som\r\negentligen var anledningen till att också jag\r\nbegärde ordet. Erik Åsbrink nämner ingenting om\r\neffekten när det gäller kreditgivningen till\r\nbostadsbyggande. Där har ju AP-fonderna gjort en\r\ninsats; de har kunnat garantera relativt\r\nlågprocentiga obligationer till finansiering av\r\nbostadsbyggandet. Men detta måste ju leda till att\r\ndet blir större efterfrågan på aktier, och i så fall\r\nkommer givetvis avkastningen relativt sätt att\r\nsjunka -- om man nu skall tro på Erik Åsbrinks\r\nanalys. Samtidigt blir det då svårare att placera\r\nbostadsobligationer. Där måste räntan gå upp, och\r\ndet kommer indirekt att snarare fördyra\r\nbostadsbyggandet. Tidigare fanns det ju ett mycket\r\nstarkt argument för en särskild AP-fond, som skulle\r\nköpa bostadsobligationer. Det skulle verkligen vara\r\nintressant att höra Erik Åsbrinks reflexioner om\r\neffekterna när det gäller obligationer till\r\nbostadsbyggandets finansiering.</pre><pre>Anf. 5 LARS BÄCKSTRÖM (v):</pre><pre>Fru talman! Jag brukar sällan delta i\r\ninterpellationsdebatterna, kanske därför att\r\nfrågorna ibland tycks mig mera vara ägnade som ett\r\ntillfälle för frågaren att utveckla sin linje än som ett\r\ntillfälla att få ett svar. Men den här interpellationen,\r\nliksom nästa, gäller en fråga där det förekommer\r\nett viktigt offentligt samtal. Jag begav mig till\r\nkammaren mest för att delta i nästföljande\r\ndiskussion, men när jag lyssnat på denna diskussion\r\nvill jag ta tillfället i akt att säga några ord.</pre><pre>Jag delar några av föregående talares ståndpunkter.\r\nTeoretiskt behöver vi egentlige inga AP-fonder alls.\r\nVi skulle kunna klara av pensionerna utan några\r\nfonder -- visst är det möjligt. Men det behövs ett\r\nsparande i en ekonomi. AP-fonderna är ett sätt att\r\nåstadkomma ett gemensamt offentligt sparande.\r\nDet tror jag är den grundläggande idén bakom\r\nfonderna. Jag tror att fonderna har varit mycket\r\nviktiga för att trygga investeringar inom\r\nbostadssektorn och för att indirekt möjliggöra ett\r\nlåneutrymme för investeringar i industrin. Det har\r\nvarit viktigt.</pre><pre>Man kan även dela åsikten att det finns en viss form\r\nav rundgång i detta. Man kan hävda att staten i viss\r\nmening lånar pengar av sig själv. Staten lånar från\r\nAP-fonderna, dvs. det allmänna lånar från de\r\nallmänna fonderna. Det kan vara riktigt att göra så.\r\nVarför skall man då ha ett sådant här besynnerligt\r\nsystem? Är det inte bara att avskaffa detta och\r\nsänka skattetrycket? Det skulle teoretiskt vara\r\nmöjligt, men då får man åstadkomma sparande på\r\nannat sätt. Då får vi på något sätt åstadkomma ett\r\nprivat sparande. Det skulle naturligtvis kunna vara\r\nmöjligt, men det är väl här knuten egentligen ligger.\r\nDen ligger i att man från den borgerliga sidan är\r\nkritiska mot att det finns ett offentligt sparande.\r\nMan vill i stället klara av detta med ett privat\r\nsparande. Det är alltså inte så mycket en fråga om\r\nsocialisering eller planekonomi, även om det finns\r\nunderliggande ideologiska aspekter på det.</pre><pre>När man kommenterar detta med att man går i från\r\ndetta ute i världen, Daniel Tarschys, gäller det ju\r\nplanekonomin utan prismekanism. Om ett företag\r\när statligt eller privat ägt påverkar ju inte dess roll\r\npå en marknad där det finns verkliga\r\nprismekanismer. Oavsett ägarform är man tvungen\r\natt följa de prismekanismer och de\r\nmarknadsmekanismer som råder. Men om vi skall\r\nklara av det här med ett privat sparande, vilka är\r\ndet då som sparar mest? Jo, de hushåll som har de\r\nbästa inkomsterna.</pre><pre>Nu har man gjort skatteomläggningar och sänkt\r\nmarginalskatter. Från den borgerliga sidan vill man\r\nsänka förmögenhetsskatten och man vill sänka\r\nskatten på över huvud taget alla skattebaser som\r\ndrabbar höginkomsttagare eller människor med\r\nstor förmögenhet. Det är dessa grupper som får ett\r\nutrymme att spara. De kan då spara och tillgodose\r\ndet offentliga sparandet. Vi får alltså en\r\nomfördelning av inkomster och förmögenheter.\r\nDet tror man då skall ha en dynamisk effekt i\r\nekonomin. Men även om det har en sådan effekt,\r\nhar det även en annan sida. Det medför en stor\r\nomfördelning av förmögenhetsmassan.</pre><pre>Visst är det så att det måste finnas vinster i en\r\nmarknadsekonomi. Det är ju alldeles givet. Men\r\ndet är inte givet att vinsterna av produktionen\r\nmåste tillfalla en viss bestämd grupp i samhället.\r\nDet är fullt möjligt att fördela om dem. Ett sätt att\r\nfördela om vinsten är att alla får del i det sparande\r\nsom är nödvändigt i ett samhälle.</pre><pre>Om vi har AP-fonderna i det här perspektivet är det\r\nett sätt att fördela om vinster och mervärde till\r\nstörre grupper i samhället, även till mer\r\ninkomstsvaga. Det är viktigt att vi kan göra det på\r\nett så effektivt sätt som möjligt. Om AP-fonderna\r\nfår vidgade placeringsmöjligheter kan vi få bättre\r\navkastning på det offentliga sparandet och fler kan\r\nkomma i åtnjutande av den omfördelning som det\r\noffentliga sparandet ger utrymme för.</pre><pre>Det finns i och för sig en sista hake i detta. Detta\r\nsparande är ju mycket anonymt. Det skulle vara bra\r\nom man kunde få av ''någon typ rakt rör'' mellan\r\nmänniskorna i produktionen, människorna som\r\nindivider, och det offentliga sparandet. Det är\r\nkorrekt. Detta kan man arbeta vidare på genom att\r\nge människor som har betalt in till ATP-systemen\r\nmöjlighet att styra över hur dessa aktier och\r\nobligationer skall förvaltas. Där krävs ytterligare\r\nberedning.</pre><pre>Id en bakom den här promemorian är att se till att\r\noffentliga sparandet skall ge en god avkastning.\r\nDen är riktig. Den här idén att ett offentligt\r\nsparande är ett sätt att transferera medel från dem\r\nsom har mycket till dem som har litet är också\r\nriktig. Det vill jag faktiskt hålla regeringen i\r\nräkning för.</pre><pre>Jag tror, för min del, att vad det egentligen gäller är\r\natt de borgerliga inte vill ha ett offentligt sparande.\r\nMan vill ha ett privat sparande. Men ett privat\r\nsparande är mycket känsligare för att det teoretiska\r\nsparutrymmet kan ledas ut i konsumtion. Det är\r\nlättare att se till att ett offentligt sparande verkligen\r\nuppstår. Det är ingenting som hindrar en familj från\r\natt i stället för att spara använda pengarna till ökad\r\nkonsumtion. Det är där risken med att ensidigt\r\nsatsa på privat sparande för investeringar ligger.</pre><pre>Anf. 6 GÖREL THURDIN (c):</pre><pre>Herr talman! Eftersom denna debatt blev så\r\nallomfattande och dessutom är en intressant och\r\nviktig sådan, kände jag mig föranledd att begära\r\nordet. Jag gjorde det därför att centerpartiet har\r\nsamma uppfattning som den folkpartiets Anne\r\nWibble förde fram i inledningsanförandet i den här\r\nfrågan. Centerpartiet har klart deklarerat att vi\r\nanser att sparandet skall ske i hushållen och inte\r\nsom ett offentligt sparande. Det skall dessutom\r\nvara ett decentraliserat sparande så att vi får en\r\nstörre dynamik i samhället. Den här\r\nfondsocialiseringen är inte något som ger dynamik\r\ni samhället.</pre><pre>AP-fonden har inte heller något med tryggande av\r\nde framtidande pensionerna att göra. Där har Lars\r\nBäckström helt rätt i sitt inlägg. Dessa fonder och\r\nregeringens förslag har inte heller någonting att\r\ngöra med att garantera riskkapitalförsörjningen för\r\nsmå och medelstora företag. Dessa har vi ett\r\noerhört stort behov av i samhället.</pre><pre>Centerpartiet har ju föreslagit hur man skulle\r\nkunna både öka sparande och göra mer kapital\r\ntillgängligt för t.ex. företagande genom personliga\r\ninvesteringskonton eller någon form av stimulerat\r\nsparande som ger dessa möjligheter och som\r\ndessutom ger ett ökat hushållssparande. Jag vill\r\nmycket bestämt markera att vi helt och hållet\r\nmotsätter oss det förslag som regeringen lagt fram\r\nnär det gäller AP-fonderna och löntagarfonderna.\r\nDet krävs någonting helt annat. Det krävs en form\r\nav systemförändring för att vi skall kunna skapa\r\ndenna tillgång på riskkapital som är dynamiskt.\r\nMan skall inte sitta och centralstyra detta. Det\r\nkräver en oerhörd mängd byråkrati för att man\r\nskall kunna hantera det.</pre><pre>Det är viktigt att socialdemokraterna lyssnar på de\r\nåsikter som har förts fram. Daniel Tarschys var\r\nockså inne på att utvecklingen i övrigt visar att\r\nmänniskor faktiskt vill ta hand om mer själva och\r\nåstadkomma mer själva. Man vill inte att det skall\r\ncentralstyras.</pre><pre>Jag tycker att det var viktigt att göra denna\r\nmarkering. Jag gick inte in på det här viset för att\r\nförlänga debatten, men det finns en bred enighet\r\nhos oppositionen när det gäller den här frågan.</pre><pre>Anf. 7 Statsrådet ERIK ÅSBRINK (s):</pre><pre>Herr talman! Jag noterade med intresse att centern\r\ni den här frågan har samma uppfattning som\r\nfolkpartiet. Jag är övertygad om att om\r\ngaloschpartiet och kds hade varit representerade\r\nhär i dag hade ni fått stöd från dem också. I denna\r\nfråga, men kanske inte i så värst många fler frågor,\r\ngår det säkert att åstadkomma en bred enighet\r\nmellan de fem partierna i den väldiga borgerliga\r\nalliansen. Vi får se hur det blir i den kommande\r\ninterpellationsdiskussionen.</pre><pre>Jag kan hålla med Daniel Tarschys om att tillväxten\r\när av utslagsgivande betydelse för att trygga\r\npensionsutfästelserna i framtiden. Det är inte\r\nnågonting specifikt för ATP-systemet, det gäller för\r\nalla pensionssystem. På den punkten råder enighet.\r\nDet hindrar inte att det finns andra saker som vi kan\r\ngöra för att stärka pensionssystemets trovärdighet.\r\nDet handlar både om de ekonomiska spelreglerna\r\noch om den politiska viljan att trygga pensionerna i\r\nframtiden.</pre><pre>Anne Wibble upprepar det gamla argumentet att\r\npensionerna i ATP-systemet inte har någonting som\r\nhelst med avkastning att göra.</pre><pre>Det var tanken med det ursprungliga systemet och\r\nfungerar det så länge och väl. Men sedan 1983 har\r\ndetta inte stämt. Sedan 1983 har en betydande och\r\nväxande del av pensionerna måst finansieras ur\r\navkastningen. Sedan dess har över 50 miljarder\r\nkronor behövt tas ur avkastningen för att betala de\r\nutgående ATP-pensionerna. Så är det. Även om vi\r\nförra året fick en tillfällig förbättring till följd av\r\nden s.k. avgiftsväxlingen har det inte löst\r\nproblemet. Vi kommer även i framtiden att behöva\r\nta ur avkastningen för att klara pensionerna.</pre><pre>Gör vi inte detta är vi antingen tvungna att ta ut\r\nmellan 1 000 och 2 000 kr. i en extra avgift av\r\nlandets alla löntagare, och därigenom reducera\r\nderas löneutrymme, eller att försämra ATP-\r\npensionerna med mellan 3 500 och 7 000 kr. per år.\r\nDet är faktiskt vad det handlar om. Avkastningen\r\nhar betydelse och det är självfallet viktigt att vi gör\r\nallt vi kan för att förstärka den.</pre><pre>Jag har hört här att det ingalunda är säkert att\r\naktier ger en högre avkastning än obligationer. Ni\r\nhar åberopat en studie av Börje Kragh. Jag kan\r\nåberopa en annan studie av Adri De Ridder som\r\nvisar att under en mycket lång period, jag tror det\r\nhandlar om femtio år, har aktier i Sverige gett en\r\navkastning som är 1 à 2 % högre än räntebärande\r\npapper. Det är alltså inte tillfälliga fluktuationer\r\nutan det är den långsiktige utvecklingen vi talar om.</pre><pre>Jag hävdar att det egentligen inte är vår uppgift att\r\nsitta här i riksdagen och detaljreglera vad fonderna\r\nskall placera i och inte placera i. Vi upplåter åt alla\r\nandra placerare att själva göra detta. Vi ger dem\r\nden friheten. Varför skall inte ATP-fonden och de\r\nplacerare som har det ansvaret få göra de\r\nbedömningarna? Varför skall Daniel Tarschys och\r\nHugo Hegeland sitta och tro att de vet bättre och\r\nsitta här i riksdagen och i detalj reglera de\r\nfrågorna?</pre><pre>Anne Wibble upprepar påståendet att detta skulle\r\nvara ett löftesbrott i förhållande till vad som har\r\nlovats tidigare från olika socialdemokrater. Det är\r\ninget löftesbrott. Detta är inte någon socialisering.\r\nDet är ett sätt att stärka AP-fonden så att ATP-\r\npensionärernas pengar kan förräntas på bästa\r\nmöjliga sätt. Det har ingenting med socialisering att\r\ngöra. Om vi ser till socialiseringar, inträffade de\r\nframför allt under den borgerliga regeringstiden.\r\nDet var ni som på mestadels dåliga villkor\r\nsocialiserade olika förlustbringande verksamheter.\r\nDet är inte vi som har gjort det.</pre><pre>Jag vill ställa en fråga. Om det nu är så förfärligt att\r\nAP-fonden köper in sig med upp till 5 %, mer är det\r\ninte, i svenska företag, varför skall det då vara\r\nacceptabelt att privata pensionsfonder och\r\nutländska pensionsfonder, vare sig de är privata\r\neller statliga, gör detta? De gör det redan i dag, och\r\nde kommer säkert att göra det än mer i framtiden.\r\nDetta sker utan de begränsningar som regeringen\r\nändå varit beredd att införa för AP-fonden. Varför\r\nskall AP-fonden som enda undantag förbjudas att\r\ngöra det som pensionsfonder i Sverige och i\r\nutlandet får göra?</pre><pre>Jag misstänker att detta motstånd mot förslaget\r\nfrån i första hand moderaterna och folkpartiet men\r\nkanske också centern ytterst bottnar i den gamla\r\nmotviljan mot ATP-systemet. Ni bekämpade\r\nsystemet när det infördes, och även om ni har fått\r\nacceptera det, eftersom det har ett starkt folkligt\r\nstöd, kan man ändå ana den gamla motviljan. Nu\r\nser ni möjligheter att komma åt systemet och är i\r\nfärd med att ifrågasätta det.</pre><pre>Både Daniel Tarschys och Hugo Hegeland har här\r\ntalat mycket om behovet av att stödja\r\nbostadsproduktionen. Även här är det intressant\r\natt på nytt se hur man från vanligtvis nyliberalt håll\r\nvill att kapitalmarknaden skall regleras i ett visst\r\nsyfte med bestämmelser som man inte vill tvinga\r\nnågon annan att följa.</pre><pre>Jag frågar mig hur de tankar som i varje fall\r\nmoderaterna har om att smälta ner AP-fonden går\r\nihop. Hur skall man kunna stödja\r\nbostadsbyggande, vilket Hugo Hegeland gör\r\ngällande att man bör göra, om man vill smälta ner\r\nAP-fonden till en bråkdel av dess nuvarande\r\nstorlek?</pre><pre>Jag vill till sist fråga: Är ni beredda att utfärda en\r\ngaranti att pengarna i AP-fonden enbart skall få\r\nanvändas för framtida ATP-pensioner? Är ni\r\nberedda att ansluta er till den uppfattning jag har,\r\nnämligen att dessa pengar inte får användas till\r\nnågonting annat än att garantera dagens och\r\nmorgondagens ATP-pensionärers\r\npensionstrygghet?</pre><pre>Anf. 8 ANNE WIBBLE (fp):</pre><pre>Herr talman! Det måste vara en aning besvärande\r\nför Erik Åsbrink att han fick ett så aktivt stöd från\r\nvänsterpartiets representant. Det partiet\r\nförespråkar mer förstatligande och tycker att det är\r\nbra med statliga företag, och att det kvittar vem\r\nsom äger. Dessutom ger man ett starkt förord för\r\ndet som också socialdemokraterna säger sig önska,\r\nnämligen offentligt sparande i stället för privat. Jag\r\nkan därför förstå att Erik Åsbrink behöver\r\ndistansera sig en aning från dessa synpunkter.</pre><pre>Allt det som Erik Åsbrink sade om avkastningen\r\noch dess betydelse för pensionerna är faktiskt inte\r\nsant. Erik Åsbrink vet detta. Det är ett\r\nbokföringssätt och har ingenting med verkligheten\r\natt göra.</pre><pre>Oberoende av hur man bokför saker och ting, är\r\npensionärernas standard i dag helt och hållet\r\nberoende av att dagens löntagare är beredda att\r\navstå konsumtionsutrymme. Det är inte så, att man\r\nsparar AP-fondens avkastning i något bergrum med\r\npensionärskläder, pensionärstjänster eller något\r\nannat. Pensionärernas standard i dag är enbart\r\nberoende av den produktion vi har i dag och att\r\nlöntagarna i dag är beredda att avstå från sitt\r\nkonsumtionsutrymme. Abrovinkeln med AP-\r\nfondens avkastning är en fråga om bokföring. AP-\r\nfonden tillskapades, som Erik Åsbrink också\r\nerkände, alls inte för att kunna betala ut pensioner,\r\nutan för att man ville ersätta ett befarat bortfall av\r\nprivat sparande med offentligt sparande. Hela\r\ntanken med AP-fonden är att skapa ett stort\r\noffentligt sparande. Jag anser att den tanken är\r\ndålig. Sparandet i samhället skall i första hand ske\r\nhos hushållen och företagen.</pre><pre>Denna debatt handlar inte om pensioner,\r\nkapitalmarknadens effektivitet eller liknande\r\nsaker. Den handlar om socialisering eller inte och\r\nvem som skall spara i det svenska samhället. Det är\r\nmycket riktigt en fråga där ideologin skiljer sig,\r\nsocialdemokraterna och vänsterpartiet befinner sig\r\npå den ena planhalvan och folkpartiet,\r\nmoderaterna och centerpartiet befinner sig i detta\r\nfall på den andra planhalvan.</pre><pre>Det vore ärligt om Erik Åsbrink någon gång kunde\r\nhålla sig till väsentligheterna. Frågan om AP-\r\nfondens aktieköp handlar om vi skall ha mer statligt\r\nägande inom näringslivet eller inte. Det är\r\ngrundfrågan. Vi i folkpartiet liberalerna anser inte\r\natt det skall vara mer statligt ägande. Vi tror på\r\ngoda grunder att detta ger en betydligt sämre\r\nstandard för både pensionärer och löntagare.</pre><pre>Anf. 9 DANIEL TARSCHYS (fp):</pre><pre>Fru talman! Sverige är unikt så till vida att det är\r\ndet enda land i världen som för närvarande\r\növerväger stora förstatliganden. I samtliga andra\r\nländer som jag känner till håller man på att fundera\r\növer hur man bäst skall öka det privata inslaget i\r\nnäringslivet. Detta unika drag avser regeringen\r\ntydligen att gå till val på.</pre><pre>Jag försökte i mitt första inlägg få klart för mig vad\r\ndet fanns för underlag till regeringens förslag.\r\nRegeringen tycks inte ha begrundat effekterna på\r\nbostadsmarknaden. AP-fonden har i det förflutna\r\nspelat en stor roll i skapandet av ett någorlunda\r\nbilligt byggande. Man tycks inte heller ha funderat\r\növer vilka effekter förslaget har för\r\nstatsskuldsräntorna. Här skall statspapper i stora\r\nmängder säljas ut. Det lär väl på något sätt påverka\r\nstatens kostnader för statsskulden. Man tycks inte\r\nha begrundat hur aktiemarknaden påverkas. Jag\r\nskulle förmoda, att om det uppträder en stor ny\r\nköpare på aktiemarknaden, kommer de som i dag\r\näger aktier att bli en aning rikare.</pre><pre>Man har däremot studerat en undersökning som\r\nvisar att aktiekurserna, eller aktieavkastningen,\r\nunder de senaste 50 åren har varit högre än\r\nobligationsavkastningen. Det är intressant. Men\r\nskillnaden mellan den studie Erik Åsbrink\r\nrefererade och den jag refererade av Börje Kragh\r\när att han intresserar sig för framtiden. Om man i\r\ndag ställer sig frågan: Kommer avkastningen på\r\nobligationer i framtiden att vara garanterat högre\r\neller lägre än avkastningen på aktier? Professor\r\nBörje Kragh anser att man inte kan ge ett svar på\r\nden frågan. Här skiljer sig Börje Kraghs och Erik\r\nÅsbrinks åsikter, det är bara att konstatera.</pre><pre>Fru talman! Jag vill avsluta med att ställa den fråga\r\nsom jag tidigare ställde. Hur kan regeringen vara\r\nså säker på att ett ökat statligt ägande i näringslivet\r\nkommer att leda till tryggare pensioner?</pre><pre>Anf. 10 HUGO HEGELAND (m):</pre><pre>Fru talman! Jag vill understryka att det inte bara är\r\njag som är negativ till detta förslag som det nu ligger\r\ni finansdepartementet. Givetvis tar hela moderata\r\nsamlingspartiet avstånd från det, och Carl Bildt har\r\ngjort klara uttalanden i den frågan. Där delar vi helt\r\nfolkpartiets inställning.</pre><pre>Nu tror Erik Åsbrink att bakgrunden till vår\r\nreaktion är att vi är negativa mot ATP-systemet.\r\nJag deltog i debatten åren 1957--1958 när vi\r\ndiskuterade förslaget om ATP. Det skedde t.o.m.\r\nett extra val den sista maj 1958, och vid\r\nomröstningen i andra kammaren blev det för övrigt\r\nlika antal ledamöter för oppositionen som för\r\nregeringens sida. Den kritik vi då riktade mot ATP-\r\nsystemet visade sig vara helt riktig. Systemet håller\r\npå att ramla sönder. Det är nog en anledning till att\r\nErik Åsbrink nu är så angelägen om att ändra\r\nplaceringsreglerna för att om möjligt rädda\r\nekonomin för AP-fonden.</pre><pre>Systemet håller inte. Det är för generöst uppbyggt\r\nfrån början. Det har man lyckats dölja, delvis till\r\nföljd av att vi hade en oväntat stor ekonomisk\r\ntillväxt under början av 60-talet. Vi var t.o.m. uppe\r\ni en tillväxttakt på 6 %, vilket låter helt otroligt i\r\ndagens läge. Det dolde svagheterna med systemet.\r\nMen i dag är de uppenbara, och systemet måste\r\ngöras om. Det förslag som Erik Åsbrink vill föra\r\nfram är tydligen en räddningsplanka. Han är\r\nmycket tillmötesgående och talar om en\r\neffektivisering av kapitalmarknaden. Han är\r\notroligt liberal i detta avseende, och det är\r\nverkligen roligt att höra.</pre><pre>I sitt svar till Anne Wibble betonar Erik Åsbrink att\r\nen pensionsfond emellertid bör ha ett betydligt mer\r\nlångsiktigt perspektiv. Men det intressanta om man\r\nnu skall placera i aktier, är att det visat sig att det\r\nsnarare är de kortsiktiga placeringarna som ger\r\nsnabb tillväxt. Jag kan här hänvisa till\r\nNobelstiftelsen, som ju verkligen har ökat sina\r\ntillgångar tack vare man gjort riktiga placeringar\r\noch omplaceringar. Det kan en stiftelse göra, och\r\ndet kan en AP-fond också göra, eftersom de inte\r\nbehöver skatta för vinsten, utan hela bruttovinsten\r\nblir en nettovinst.</pre><pre>Det blir snarare fråga om att bedriva en kortsiktig\r\nplaceringspolitik. Köper man t.ex. aktier i\r\ndecember och säljer i aprilmaj, lär man göra den\r\nstörsta vinsten. Det visar i varje fall undersökningar\r\nsom gjorts under ett antal år.</pre><pre>Vi har alls ingen ambition, som Erik Åsbrink tror,\r\natt i detalj reglera frågan om hur man skall placera.\r\nMen det vi pekar på, är att dessa ändrade\r\nplaceringsregler kommer att förändra\r\nkapitalmarknadens funktionssätt på ett sätt som\r\nErik Åsbrink inte vill ingående diskutera.</pre><pre></pre><pre>Anf. 11 GÖREL THURDIN (c):</pre><pre>Fru talman! Denna fråga omspänner många\r\nområden. Det är en socialiseringsfråga beroende på\r\nvilket mål man har, ett ökat offentligt sparande\r\neller ett ökat hushållssparande. Centerpartiet har\r\nsagt att det är hushållens sparande som skall ökas.</pre><pre>Men det är också en fråga om hur man skall\r\nåstadkomma detta sparande. På den punkten har\r\ncenterpartiet sagt att man kan ha t.ex. skattefria\r\navsättningar till personliga investeringskonton för\r\nboende och för företagande, ja, kanske t.o.m. för\r\ndelägande, för att garantera riskkapital för de\r\nföretag som kan förväntas ha den högsta tillväxten\r\noch som kan bidra mest tillväxten, nämligen de små\r\noch medelstora företagen.</pre><pre>Det är också en fråga om pensionerna. Den\r\naspekten har ju anförts som argument, och i och\r\nmed det handlar det också om dem. Det handlar\r\nockså om ATP-systemet i detta sammanhang. Det\r\när nödvändigt att se över pensionssystemet,\r\neftersom dagens system visat sig vara ganska svårt\r\natt hantera. Det är inte heller särskilt rättvist som\r\ndet är upplagt i dag.</pre><pre>Vi har från centern framlagt förslag om en\r\ngrundpension för att lösa fördelningsfrågan inom\r\nATP-systemet. Dessutom måste man naturligtvis se\r\ntill att de som kommit in i ATP-systemet inte på\r\nnågot sätt skall förlora på att man eventuellt gör om\r\ndetta. Det är nu dags att börja se över\r\npensionssystemet i dess helhet. Det är egentligen\r\nmånga pensionssystem som bör samordnas på\r\nnågot sätt, så att man ser hur det fungerar i\r\nsamhället över huvud taget.</pre><pre>Anf. 12 LARS BÄCKSTRÖM (v):</pre><pre>Fru talman! Den här debatten handlar egentligen\r\nom fördelning och om sparande. Den leder också\r\nmycket riktigt i sin förlängning till en fråga om\r\nsocialisering, en gemensam fördelning av\r\nvälfärden, eller inte. Jag erkänner mycket gärna att\r\njag inte hukar för att jag är socialist. Det är jag stolt\r\növer. Jag tar avstånd från en planekonomi utan\r\nprismekanismer och från enpartivälde, men de\r\nsocialistiska idéerna står jag för.</pre><pre>Min socialism, Anne Wibble, betyder helt enkelt\r\natt ingen skall få ställa sig så, att någon annan\r\ntvingas stå i skuggan. Det är mycket enkelt och\r\nbasalt -- det handlar om en fördelning av det goda i\r\nsamhället.</pre><pre>När jag blev riksdagsledamot blev jag uppringd av\r\nrepresentanter för privata försäkringsföretag som\r\nsade: Nu, Bäckström, när du tjänar mycket mer\r\nskall du teckna en privat pensionsförsäkring! Det är\r\njust detta som det handlar om: de som tjänar\r\nmycket pengar skall teckna privata\r\npensionsförsäkringar och få god avkastning på sitt\r\nprivata pensionssparande. Så omfördelas välfärd\r\ntill dem som har mycket.</pre><pre>Vi måste ha ett vinstläge som står i paritet med\r\nomvärldens, och vinsterna kan fördelas genom ett\r\noffentligt sparande i obligationer och i aktier till alla\r\ni samhället. Denna idé om fördelning kommer jag\r\nicke att vika från, oavsett vad ni säger.</pre><pre>Det är fråga om en anpassning till den konkreta\r\nverkligheten. Ni talar om privat sparande. Vilka\r\ngrupper i samhället är det som tecknar de privata\r\npensionsförsäkringarna? Det är inte de\r\ndeltidsanställda i sjukvården som har råd med det,\r\nutan det är riksdagsledamöter, kommunalråd och\r\nhögre tjänstemän i industrin som har stått i kö för\r\natt teckna dem, och en del har fått dem i sina\r\nlöneförmåner. Det är en fördelningsfråga som ni\r\nglömmer att redovisa.</pre><pre>Man behöver både ett privat sparande och ett\r\noffentligt sparande, men just nu stiger faktiskt det\r\nprivata sparandet. Ett sjunkande sparande är alltså\r\njust nu inget problem. Vi skall se till att det inte blir\r\nen dålig avkastning på det offentliga sparandet.</pre><pre>Ni för vidare ett mycket märkligt resonemang om\r\natt det här handlar om förstatligande. Menar alltså\r\nde borgerliga partierna att AP-fonderna ägs av\r\nstaten? Är det er ståndpunkt? I så fall är kapitalet\r\nenligt er mening redan förstatligat. Man skulle\r\nförstatliga något som redan är förstatligat. Det är\r\nen logisk kullerbytta.</pre><pre>Vad vi nu talar om är om AP-fondernas\r\nkapitalbildning också skall få generera bästa\r\nmöjliga vinst. Er utgångspunkt är tydligen att det\r\nstatligt ägda kapitalet skall ge låg vinst. I så fall är\r\ndet klart att man får vissa knepiga effekter.</pre><pre>Anf. 13 ERIK ÅSBRINK (s):</pre><pre>Fru talman! Daniel Tarschys hävdar att regeringen\r\ninte har begrundat effekterna på bostadsmarknad\r\noch aktiemarknad, för statsskuldräntorna osv. Jag\r\nrekommenderar Daniel Tarschys: Läs\r\ndepartementspromemorian! Där är den analysen\r\ngjord. Men det är klart att vi inte kan ge något\r\nexakt och slutgiltigt svar på dessa frågor. Det gäller\r\nsvåra saker, som påverkas av att det händer så\r\nmycket annat samtidigt. Men den oro som Daniel\r\nTarschys visar har han inte visat över alla de andra\r\nförslag som vi har framlagt och fått genomförda\r\nunder de senaste åren: slopad valutareglering, ökad\r\nplaceringsfrihet för försäkringsbolag, banker och\r\nen rad andra institutioner. Då kom det inte fram\r\nnågon oro över om det kunde bli några punkter upp\r\neller ned på bostadsräntorna eller någon promille\r\nhit eller dit på aktiekurserna. Det är just i detta\r\nenda fall, när det handlar om AP-fonden och ATP-\r\npensionärernas pengar, som denna oro kommer\r\nfram. Man menar att vi inte skall få göra något\r\nförrän det är analyserat väldigt noggrant. Jag ser\r\nframför mig hur man borde bygga upp ett statligt\r\nämbetsverk, ett slags liberalt Gosplan, där Daniel\r\nTarschys får sitta som chef och analysera effekterna\r\nav alla åtgärder innan man vågar genomföra dem.</pre><pre>Jag tycker inte att detta är så märkvärdigt. Vi är i\r\nfärd med att genomföra samma modernisering av\r\nplaceringsreglerna för AP-fonden som vi redan har\r\ngjort för i stort sett alla andra placerare. Det är\r\nvarken mer eller mindre.</pre><pre>Denna socialiseringsdebatt är märklig. Här\r\nanklagas vi för att vilja använda AP-fonden som ett\r\ninstrument för att uppnå allehanda ondskefulla\r\nsaker. Sanningen är den, och det har vi sagt mycket\r\nklart, att vi vill använda detta system för en och\r\nendast en sak: för att se till att avkastningen blir så\r\ngod som möjligt för att trygga de framtida ATP-\r\npensionerna. Några andra uppgifter skall AP-\r\nfonden inte ha. Det är fråga om ett sparande som\r\nförvaltas på bästa möjliga sätt enligt moderna\r\nplaceringsregler.</pre><pre>Det är ni som både nu och tidigare gång på gång har\r\nvelat tappa av AP-fonden och använda pengarna\r\nför allsköns andra ändamål -- ibland bra och ibland\r\ndåliga, men de har det gemensamt att de inte har\r\nnågonting med ATP och pensionerna att göra. Så är\r\ndet även nu. Ni vill portionera ut en del av pengarna\r\nför att subventionera de människor som har råd att\r\nköpa aktier, ni vill stödja högskola och forskning\r\nosv. Också jag vill stödja högskola och forskning,\r\nmen det är en uppgift för regering och riksdag att\r\nbesluta om i vanlig ordning. De pengarna skall tas\r\nur statsbudgeten. Man skall inte använda ATP-\r\npensionärernas pengar för det ändamålet.</pre><pre>Görel Thurdin och även andra talar om behovet av\r\natt stödja hushållssparandet. Jag delar den\r\ninställningen. Jag hävdar att jag har arbetat en hel\r\ndel för den saken under de senaste åren, genom att\r\nskapa allemanssparandet och genom den stora\r\nskattereform som vi nu har genomfört. Denna har\r\näven en mycket märkbar positiv effekt på\r\nhushållssparandet, som nu har ökat och fortsätter\r\natt öka. Det är glädjande, men det hindrar inte --\r\ntvärtom -- att vi också måste göra ytterligare\r\ninsatser för att förstärka det offentliga sparandet.</pre><pre>Anne Wibble beskriver finansieringen av ATP-\r\npensionerna som bokföringsfrågor. Vad det\r\nhandlar om är faktiskt att vi har tre sätt att välja\r\nmellan för hur vi skall trygga de utfästelser som har\r\ngjorts för ATP-pensionärerna. Först och främst kan\r\nvi förbättra avkastningen på det sätt som jag har\r\nföreslagit. Vi kan förbättra avkastningen med 4--8\r\nmiljarder kronor om året. Säger man nej till detta,\r\nmåste man naturligtvis ta in de pengarna på något\r\nannat sätt. Kalla det för bokföringsoperationer\r\neller vad ni vill, men det handlar om mellan 1 000\r\noch 2 000 kr. i en extra, onödig avgift, som skall tas\r\nfrån löneutrymmet för var och en av landets alla\r\nlöntagare år efter år, eller om en försämring av de\r\nutgående ATP-pensionerna med mellan 3 500 och\r\n7 000 kr. per år för landets alla ATP-pensionärer.</pre><pre>Det är den valsituation som vi har, och i det valet\r\när det självklart att det är avkastningen som skall\r\nförbättras.</pre><pre>Det var intressant att höra Hugo Hegeland, som\r\nuppenbarligen har en helt annan uppfattning i den\r\nhär frågan. Från honom fick vi höra att ATP-\r\nsystemet håller på att ramla sönder och att jag vill\r\nrädda det. Men Hugo Hegeland vill inte att jag skall\r\nfå göra det, så uppenbarligen vill han se att detta\r\nsystem ramlar sönder.</pre><pre>Sedan fick vi höra att systemet var för generöst\r\nuppbyggt från början. Här kommer sanningen\r\nfram. Det som andra har velat dölja och förtiga\r\nsäger nu Hugo Hegeland i klartext: Systemet är för\r\ngeneröst uppbyggt. Det är tydligen genom att\r\nförsämra de utgående ATP-pensionerna som detta\r\nskall lösas i framtiden. Jag tackar för den\r\nupplysningen, och jag ser med förväntan fram mot\r\nden fortsatta politiska debatten på den här\r\npunkten.</pre><pre>Jag upprepar frågan till Hugo Hegeland, till Anne\r\nWibble, till Daniel Tarschys, till Görel Thurdin och\r\nför all del även till Lars Bäckström -- som jag dock\r\ntror har mindre svårigheter på denna punkt än de\r\növriga: Är ni beredda att ställa er bakom mitt\r\nförslag om att utfärda en gemensam garanti för att\r\npengarna i AP-fonden, de som finns där nu och de\r\nsom strömmar in under kommande år, bortsett från\r\nde smärre förvaltningskostnader som naturligtvis\r\nmåste förekomma, enbart skall användas för ATP-\r\npensioner, till pensioner och till ingenting annat?\r\nStäller ni er bakom att det här är pensionärernas\r\npengar, inte statens pengar? Kan jag få ett svar på\r\nden frågan?</pre><pre>Förste vice talmannen anmälde att Hugo\r\nHegeland, Görel Thurdin och Lars Bäckström\r\nanhållit att till protokollet få antecknat att de inte\r\nägde rätt till ytterligare inlägg.</pre><pre>Anf. 14 DANIEL TARSCHYS (fp):</pre><pre>Fru talman! Ända sedan AP-fonden infördes har\r\ndet varit mycket populärt att tala om den som\r\npensionärernas pengar och antyda att pensionerna\r\när beroende av AP-fondens utveckling. Som alla\r\nsom har trängt in i frågan vet är emellertid\r\npensionerna beroende av tillväxten i samhället. Vi\r\nskall i princip finansiera pensionerna med de\r\navgifter som kommer in varje år. För närvarande\r\nkan i stort sett alla pensionsutbetalningar\r\nfinansieras med inkommande avgifter. Det tycker\r\njag är ett bra mål också för framtiden.</pre><pre>För folkpartiet är det självfallet av oerhört stor vikt\r\natt slå vakt om pensionssystemet, så att de som går\r\ni pension nu och i framtiden verkligen kan få de\r\npensioner som de har tjänat in. Det är alltså en\r\nfullkomligt självklar utgångspunkt för oss. Det\r\nkräver framför allt en stabil svensk ekonomi och en\r\ntillväxt som gör att pensionsavgifterna kan hållas på\r\nen rimlig nivå. Det är i den reala ekonomin som vi\r\nskall trygga pensionerna, inte på de finansiella\r\nmarknaderna.</pre><pre>När regeringen nu tror att det är genom börsklipp\r\nsom man tryggar pensionerna, då avviker man från\r\ndet som faktiskt alla seriösa bedömare under åratal\r\nhar varit överens om, nämligen att den ekonomiska\r\ntillväxten är grunden för pensionssystemet.</pre><pre>Erik Åsbrinks resonemang på den här punkten\r\ntycker jag utgår från ett mycket snävt\r\nförvaltarperspektiv. Han stirrar på AP-fonden och\r\nfrågar sig hur man effektivt skall förvalta pengarna\r\nså att de ger högsta möjliga avkastning. Men när\r\nAP-fonden tillkom -- jag vill påminna om att jag\r\nsade det i mitt tidigare inlägg -- fanns det faktiskt en\r\nrad andra aspekter på dess roll i samhällsekonomin.\r\nFonden skulle upprätthålla sparandet och fungera\r\nsom en finansieringsbas för bostadsbyggandet. Den\r\nkom sedermera att fungera som finansieringsbas\r\nför offentliga utgifter under en period när vi\r\nbehövde expandera den offentliga sektorn för att\r\ntrygga sysselsättningen. AP-fonden har alltså en\r\nmycket bredare roll än den Erik Åsbrink här\r\nbeskriver. Det vore bra om regeringen ville anlägga\r\ndetta något bredare perspektiv.</pre><pre>Erik Åsbrink hänvisar till utredningen och säger att\r\nden innehåller svaret på alla mina frågor. Nej, det\r\när just vad den inte gör. Det var också därför som\r\njag här ställde frågorna till honom. Om Erik\r\nÅsbrink läser boken skall han finna att det inte alls\r\nfinns svar på de frågor som jag har ställt. Jag\r\nefterlyser därför en vidgad analys från regeringen\r\npå denna punkt.</pre><pre>Erik Åsbrink frågade vad pengarna skall användas\r\ntill. Ja, framför allt skall de användas till att\r\nupprätthålla balans i samhällsekonomin; det är den\r\nfrämsta rollen för AP-fonden nu och i framtiden.\r\nSjälvfallet skall den också utgöra en buffert och\r\nkunna utnyttas för pensionsutbetalningar de år som\r\navgifterna inte räcker till dem.</pre><pre>Anf. 15 ANNE WIBBLE (fp):</pre><pre>Fru talman! Erik Åsbrink diskuterade frågan om\r\nnedsmältning av AP-fonden, något som jag har läst\r\natt han har skrivit om i några artiklar. Låt mig för\r\nkorrekthetens skull be Erik Åsbrink att läsa\r\npensionsberedningens betänkande. Där talar sig en\r\nsocialdemokratisk majoritet varm för att smälta\r\nned AP-fonden till en femtedel av dagens nivå. Det\r\nkan inte vara så uppseendeväckande eller\r\nförskräckande för pensionärerna att det görs,\r\neftersom Erik Åsbrinks egna partivänner i\r\npensionsberedningens majoritet har föreslagit\r\ndetta.</pre><pre>Jag måste få fråga Erik Åsbrink vad han kallar ett\r\nförslag som innebär att en statlig fond köper aktier\r\ni företag. Det betyder att denna statliga fond\r\nkommer att äga i företagen. Det är alltså inte\r\npensionärernas pengar, utan en statlig fond. För\r\nmig är detta socialisering och ett förstatligande. Jag\r\nanser att det leder till en sämre ekonomisk\r\nutveckling. Därmed försämrar man också grunden\r\nför både tryggade pensioner och stigande reallöner\r\nför löntagarna.</pre><pre>Erik Åsbrink försökte säga att detta skulle skapa en\r\nmycket högre effektivitet på kapitalmarknaden.\r\nJag tycker att Erik Åsbrink skall akta sig mycket\r\nnoga för att ta orden ''en effektiv kapitalmarknad''\r\ni sin mun innan han har tagit bort\r\nomsättningsskatten på aktier. Denna skatt har\r\nnämligen bidragit till en kraftig försämring av\r\nkapitalmarknadens effektivitet. Med det förslag\r\nsom Erik Åsbrink pläderar för tror jag faktiskt man\r\nuppnår en sämre avkastning på allting i den svenska\r\nekonomin inkl. aktier och obligationer. Det enkla\r\nskälet därtill är att detta förstatligande och denna\r\nsocialisering leder till en sämre utveckling av hela\r\nekonomin. Tillväxten försämras, och därmed blir\r\navkastningen på alla tillgångar lägre.</pre><pre>Erik Åsbrink upprepade talet om att pensionärerna\r\nblir de stora förlorarna om man inte gör som han\r\nvill. De kommer att förlora tusentals kronor,\r\nförsökte han skrämmas med att säga. Jag måste\r\nsäga att Erik Åsbrink sänker debatten till en\r\npinsamt låg nivå. Vi befinner oss inte på\r\narbetarkommunens valmöte, utan i riksdagen.</pre><pre>Låt mig ställa en motfråga: Kan Erik Åsbrink hitta\r\nen enda pensionär som har fått sin pension vare sig\r\nhöjd eller sänkt till följd av att avkastningen i dag,\r\ndvs. räntan, har stigit eller sjunkit? Det finns ingen\r\nsådan pensionär. Lika falsk är Erik Åsbrinks\r\nanalogi vad gäller avkastningen på aktier.</pre><pre>Sanningen, fru talman, är att detta är ett förslag\r\nsom kommer från LO och som innebär\r\nsocialisering. Erik Åsbrink känner sig tvungen att\r\nföra fram förslaget. Det är en djup och avgörande\r\nskiljelinje i svensk politik, om man är för\r\nsocialisering, som Erik Åsbrink är, och om man är\r\nemot socialisering, som folkpartiet liberalerna är.</pre><pre>Anf. 16 Statsrådet ERIK ÅSBRINK (s):</pre><pre>Fru talman! Jag beklagar om jag har ställt frågor\r\ntill några personer som inte har möjlighet att här\r\noch nu besvara dem. Jag kan dock försäkra er att\r\nni kommer att få höra frågorna fler gånger och få\r\ntillfälle att besvara dem i andra sammanhang.\r\nFrågorna kommer alltså att upprepas.</pre><pre>Anne Wibble säger att det här är en statlig fond som\r\ninnebär socialisering om AP-fonden köper aktier.\r\nJag kan inte hålla med om det. Jag anser att det är\r\npensionärernas pengar och att de enbart skall\r\nanvändas till utbetalning av pensioner. Det ligger i\r\nvårt förslag att det övergripande målet för\r\nfondförvaltningen är att avkastningen blir så hög\r\nsom möjligt. Fonderna skall inte ha några uppgifter\r\ni näringspolitiken, i bostadspolitiken, i\r\nregionalpolitiken eller på något annat område.\r\nDessa viktiga områden skall vi som vanligt sköta via\r\nstatsbudgeten och genom de beslut som fattas i\r\ndenna kammare. Det är inte pensionärernas pengar\r\nsom skall användas för att uppnå olika ting på dessa\r\nområden.</pre><pre>Om moderater och folkpartister vill föra en god\r\nbostadspolitik kan de till att börja med på nytt se\r\növer de förslag som de har lagt fram om att skära\r\nned på subventioner och därmed höja\r\nboendekostnaderna. Det är ett naturligare sätt att\r\nåstadkomma en god bostadspolitik än att blanda in\r\nATP-pengarna i sammanhanget.</pre><pre>Av Hugo Hegeland har vi fått klart för oss -- och jag\r\nantar att det är den moderata uppfattningen -- att\r\nATP-systemet är för generöst uppbyggt. Det\r\ninnebär alltså att den nödvändiga korrigering som\r\nskall ske framöver kommer att drabba\r\npensionerna. Jag kan möjligen tolka Daniel\r\nTarschys inlägg så att det skall ske på avgiftssidan.\r\nHan uppgav nämligen att det är med avgifter som\r\nde löpande pensionsutbetalningarna skall täckas.\r\nSå kan man också göra, men det kräver att vi\r\nårligen tar ut en eller två tusenlappar extra av varje\r\nlöntagare för att ersätta den uteblivna förbättringen\r\nav avkastningen. Visst kan det ibland vara\r\nnödvändigt och bra att göra sådana insatser, men i\r\ndetta fall tycker jag att det är totalt onödigt,\r\neftersom vi kan uppnå samma effekt på annat sätt,\r\nnämligen genom att ge ATP-pengarna samma\r\nmöjlighet att förränta sig som alla andra placerare\r\nredan har givits.</pre><pre>Det handlar om en effektivare kapitalmarknad. Jag\r\när övertygad om att en sådan -- AP-fonden utgör\r\nungefär 30 % av den svenska kapitalmarknaden --\r\nbidrar till en bättre fungerande ekonomi och\r\ndärmed en högre tillväxt. Det föreliggande\r\nförslaget, om det genomförs, kommer att förstärka\r\ndet framtida pensionssystemet.</pre><pre>Låt mig till sist upprepa min fråga, en fråga som vi\r\nfår anledning att återkomma till i andra\r\nsammanhang: Är ni beredda att ställa upp på att\r\nAP-fondens pengar uteslutande används för att\r\ntrygga ATP nu och i framtiden?</pre><pre>Förste vice talmannen anmälde att Anne Wibble\r\noch Daniel Tarschys anhållit att till protokollet få\r\nantecknat att de inte ägde rätt till ytterligare inlägg.</pre><pre>Överläggningen var härmed avslutad.</pre><pre></pre><pre>3 § Svar på interpellation 1990/91:203 om\r\ndifferentierad mervärdeskatt</pre><pre>Anf. 17 Statsrådet ERIK ÅSBRINK (s):</pre><pre>Fru talman! Görel Thurdin har frågat mig om jag\r\när beredd att medverka till ett sänkt skattetryck och\r\nförbättrat fördelningspolitiskt utfall för\r\nskattomläggningen genom att differentiera\r\nmervärdeskatten och därmed sänka skatten på mat,\r\nboende och persontransporter.</pre><pre>Skattereformen är en av de mest omfattande\r\nreformer som någonsin har genomförts i Sverige.\r\nSkatten på arbete och sparande har sänkts och i\r\nstället har skatten på konsumtion, energi och\r\nmiljöskadliga ämnen skärpts.</pre><pre>En rad olika studier -- bl.a. av LOs ekonomer,\r\nfinansdepartementet och oberoende forskare --\r\nvisar tvärtemot vad Görel Thurdin hävdar att\r\nskattereformen har en god fördelningsprofil och att\r\nde flesta grupper får ett positivt utbyte av reformen.\r\nDet visar sig också i ett alltmer växande stöd för\r\nskattereformen hos allmänheten.</pre><pre>Skattereformen medför att hushållens disponibla\r\ninkomst förbättras med i genomsnitt 2 %. Den\r\nunderlättar för parterna på arbetsmarknaden att\r\nträffa stabiliseringsavtal med låga nominella\r\nlönelyft och förbättrar därmed möjligheterna att\r\nvaraktigt bryta inflationen. Skattereformen bidrar\r\nockså till en bättre tillväxt som alla grupper får\r\nutbyte av i längden.</pre><pre>Skattereformen innebar inte bara sänkta\r\nmarginalskatter. För socialdemokraterna var det en\r\nnödvändig förutsättning att inte minst genom\r\nfinansieringen av skattereformen ge den en riktig\r\nfördelningsprofil.</pre><pre>När finansieringen utformades lades stor vikt vid\r\nåtgärder som främst berörde höginkomsttagarna.\r\nFramför allt gäller det den skärpta\r\nkapitalbeskattningen. Tidigare var\r\nkapitalinkomster mycket lindrigare beskattade än\r\narbetsinkomster. Nu har skatten på arbete sänkts\r\noch skatten på kapital höjts. Skärpningen av\r\nkapitalbeskattningen uppgår till omkring 40\r\nmiljarder kronor. Det gäller bl.a. skärpt skatt på\r\naktievinster, höjd skatt på andra slag av reavinster\r\noch skärpt skatt på privata pensionsförsäkringar.\r\nTill detta kommer den fulla beskattningen av olika\r\ntidigare bara delvis beskattade eller helt\r\nobeskattade löneförmåner liksom en rad\r\navdragsbegränsningar. Skattelättnaderna för\r\nränteutgifter reduceras genom reformen till 30 %.\r\nDetta är viktigt ur fördelningspolitisk synvinkel, då\r\ndet är höginkomsttagarna som i särskilt stor\r\nutsträckning undvikit skatt genom stora\r\nränteavdrag.</pre><pre>Görel Thurdin hävdar att ensamstående med barn,\r\nstuderande och pensionärer förlorar på\r\nskattereformen. Det är fel. Ensamstående med\r\nbarn får tvärtom genom skattesänkningar samt\r\nkraftigt förbättrade barn- och bostadsbidrag en\r\nstörre ökning av köpkraften än någon annan grupp.</pre><pre>De studerande har blivit kompenserade för de\r\nfördyringar som beror på skattereformen. År 1991\r\nhöjs studiemedlen för heltidsstuderande från 170\r\ntill 180 % av basbeloppet. Förbättringar av\r\nbostadsbidragen för ungdomar samt en höjning av\r\ndet s.k. fribeloppet från 39 650 kr. till 48 300 kr. har\r\nytterligare bidragit till en förbättring av de\r\nstuderandes ekonomi. Eftersom skattereformen\r\ngynnar arbete får studenterna betydande fördelar\r\ndå de söker sig ut i arbetslivet. I det nya\r\nskattesystemet lönar sig investeringar i utbildning\r\nbetydligt bättre än tidigare.</pre><pre>Även pensionärerna får en förbättrad ekonomi till\r\nföljd av skattereformen. Totalt sett beräknas\r\npensionärerna som kollektiv tjäna ca 4 miljarder\r\nkronor på skattereformen. Det motsvarar i\r\ngenomsnitt 2 500 kr. per pensionär. De pensionärer\r\nsom bara har folkpension har såväl 1990 som 1991\r\nfått höjda pensionstillskott, samtidigt som de\r\nstatliga minimigränserna för bostadstillägg har\r\nhöjts.</pre><pre>Det är viktigt att en så genomgripande reform som\r\nskattereformen utvärderas noggrant redan från\r\nförsta början. Därför tillsatte regeringen i juni 1990\r\nen särskild kommitté med uppdrag att i en rad olika\r\navseenden analysera effekterna av skattereformen.\r\nUppdraget skall redovisas löpande genom\r\ndelrapporter. En slutrapport skall redovisas i maj\r\n1995.</pre><pre>Om det visar sig att det finns brister i\r\nskattereformen är regeringen villig till omprövning.\r\nI några fall har justeringar redan gjorts.</pre><pre>Exempelvis befinner sig en liten grupp pensionärer\r\nmed låga inkomster i en utsatt situation. Det är\r\ndock inte till följd av skattereformen utan beror\r\nbl.a. på hyreshöjningar som går vida utöver vad\r\nsom motiveras av finansieringen av\r\nskattereformen. Dessa pensionärer får nu ett\r\nsärskilt stöd i form av ett extra kommunalt\r\nbostadstillägg, som betalas ut retroaktivt fr.o.m.\r\nden 1 januari 1991.</pre><pre>En annan grupp pensionärer, som i det gamla\r\nskattesystemet hade skattefrihet, fick i det nya\r\nbörja att betala skatt. Det gällde en del\r\nförtidspensionärer med halv eller två tredjedels\r\nförtidspension, änkor med recuderad änkepension\r\noch personer med förtida uttag av pension. För att\r\nundanröja detta problem har regeringen lagt fram\r\nförslag som ger denna grupp betydande\r\nförbättringar.</pre><pre>När det gäller skattereformens miljöpolitiska profil\r\nvill jag peka på att regeringens förslag bl.a. innebar\r\nen kraftigt höjd beskattning av energi.\r\nPunktskatterna ersattes delvis av koldioxidskatt\r\noch svavelskatt. Vidare infördes en\r\nmiljödifferentiering av skatten på oljor i syfte att\r\nstimulera användningen från miljösynpunkt bättre\r\ndieselkvaliteter.</pre><pre>Den höjda energibeskattningen ökar intresset för\r\nolika typer av energisparande. Koldioxidskatten\r\nger incitament att gå över till energislag med låga\r\nutsläpp av koldioxid. Svavelskatten medför\r\növergång från högsvavliga till lågsvavliga kvaliteter\r\nav olja och andra energislag och befrämjar\r\nreningsåtgärder.</pre><pre>I fråga om byggmomsen är det inte så att den höjda\r\nmomsen på byggande och investeringsbidraget tar\r\nut varandra. Investeringsbidraget avser endast\r\npermanentbostäder som byggs med statliga\r\nbostadslån. Även andra begränsningar finns. För\r\növriga fastigheter skulle en reducering av\r\nmervärdeskatten innebära ett betydande\r\ninkomstbortfall.</pre><pre>Görel Thurdin synes ha föreställningen att EG\r\nredan har fastställt regler för hur mervärdeskatten\r\nskall vara utformad. Så är icke fallet. Man har inom\r\nEG ännu inte utformat något gemensamt\r\nregelsystem för den indirekta beskattningen. Än\r\nmindre är Sverige, så länge vi ännu icke är\r\nmedlemmar av EG, bundet av några EG-regler på\r\nskatteområdet. Beslut om hur mervärdeskatten\r\nskall vara utformad, och däribland huruvida den\r\nskall vara differentierad, måste vi fatta själva.</pre><pre>Riksdagen har tidigare beslutat att\r\nmervärdeskatten skall sänkas vid nästa årsskifte.\r\nRegeringen har under senare tid övervägt hur en\r\nsådan sänkning på bästa sätt bör ske.</pre><pre>Regeringen presenterade den 21 maj ett\r\nåtgärdspaket för att stabilisera priser och köpkraft.\r\nÅtgärderna syftar till att pressa tillbaka\r\nkostnadsökningarna och dämpa inflationen.</pre><pre>Bland de förslag som presenterades ingår en större\r\nsänkning av mervärdeskatten på livsmedel och\r\nserveringstjänster, i stället för en mindre sänkning\r\npå alla varor och tjänster. Mervärdeskatten på\r\nlivsmedel (exkl. alkohol och tobak) samt\r\nserveringstjänster föreslås sänkas från 25 % till\r\n18 %. Det möjliggör en större prissänkning på ett\r\nviktigt område och det gynnar låg- och\r\nmedelinkomsttagare, pensionärer och\r\nbarnfamiljer.</pre><pre>En differentierad mervärdeskatt kräver att det\r\nområde som skall omfattas av annan skattesats än\r\nden generella kan definieras på ett enkelt och\r\nentydigt sätt. Även om man når långt i detta\r\navseende torde det uppstå vissa\r\navgränsningsproblem. Komplexiteten i\r\nskattesystemet ökar och det blir ett visst merarbete\r\nför skattemyndigheterna och de skattskyldiga.\r\nBl.a. måste kontrollresurser tas i anspråk för att se\r\ntill att skatt redovisas enligt rätt skattesats.</pre><pre>Det är därför angeläget att så långt möjligt försöka\r\nbibehålla ett enhetligt och generellt skattesystem\r\noch se till att de undantag från enhetligheten som\r\ngörs är så få och så entydigt definierade som\r\nmöjligt.</pre><pre>Det är också väsentligt att inte företa ofinansierade\r\nskattesänkningar som försvagar statsfinanserna.\r\nEtt genomförande av centerpartiets förslag skulle\r\nleda till en kraftig försvagning av statsfinanserna\r\noch därmed äventyra balansen i den svenska\r\nekonomin. Detta skulle i sin tur leda till stigande\r\nräntor, högre inflation och en försämrad\r\nbytesbalans. Ytterst skulle därmed också välfärden\r\noch sysselsättningen hotas.</pre><pre>Anf. 18 GÖREL THURDIN (c):</pre><pre>Fru talman! Jag tackar statsrådet för svaret.</pre><pre>Den nu genomförda skatteomläggningen med\r\nsänkta marginalskatter var enligt min och\r\ncenterpartiets uppfattning nödvändig. Centern\r\nställde emellertid redan under utredningstiden\r\nkravet att låginkomsttagare inte skulle betala\r\nhöginkomsttagarnas skattesänkningar. Även för\r\nfackföreningsrörelsen var detta ett viktigt kriterium\r\nför skatteomläggningen.</pre><pre>En total utvärdering är ännu inte möjlig att göra.\r\nEn särskild kommitté är tillsatt för att analysera\r\neffekterna av skatteomläggningen. Mot den\r\nbakgrunden är det inte trovärdigt att som statsrådet\r\nredovisa preciserade uppgifter om\r\nfördelningsutfallet. Själv har jag i min\r\ninterpellation framhållit att flertalet utredningar\r\ntyder på att omläggningen fått ett snedvridet\r\nfördelningspolitiskt utfall till nackdel för dem med\r\nlägre inkomster. Verkligheten har sedermera\r\ndessutom visat att så är fallet.</pre><pre>Framför allt ensamstående med barn, studerande\r\nsamt pensionärer utan eller med låg ATP är\r\ngrupper som av de fördelningspolitiska\r\nutredningarna utpekas som ''förlorare''. LOs\r\nutredning, som statsrådet åberopar, visar tvärtom\r\natt personer med bruttoinkomster under 100 000 kr.\r\nfår en köpkraftsförstärkning. I inkomstskiktet upp\r\ntill 100 000 kr. ligger drygt 1,2 miljoner personer\r\neller ca 28 % av alla inkomsttagare.</pre><pre>Regeringen har dessutom, som Erik Åsbrink också\r\nmedgav, redan tvingats korrigera\r\nskatteomläggningen på flera punkter på grund av\r\ndess fördelningspolitiska utfall. Det gäller bl.a.\r\nhöjda kommunala bostadstillägg, sedan tusentals\r\npensionärer tvingats söka socialbidrag.\r\nBidragsberoendet har över lag ökat kraftigt efter\r\nskatteomläggningen. Regeringsföreträdare har vid\r\nflera tillfällen skyllt det fördelningspolitiska\r\nutfallet, till följd av bl.a. hyreshöjningarna, på\r\nandra faktorer än skatteomläggningen. Jag måste\r\nsäga att jag finner detta svagt. Ni borde erkänna de\r\nbeslut ni fattat och stå för dem. Fakta talar för sig\r\nsjälva. SPK har t.ex. visat att hyrorna steg med\r\n23,7 % i februari i år. Två tredjedelar av denna\r\nhöjning härrör enligt SPK från\r\nskatteomläggningens effekter.</pre><pre>Stockholms stad har i sin sociala korttidsstatistik\r\nvisat att i februari ökade även antalet\r\nbidragshushåll med otillräcklig inkomst av\r\nheltidsarbete. Jämfört med december i fjol har de\r\nmer än fördubblats i antal. Detta kan naturligtvis\r\ninte hänföras till ökad arbetslöshet, utan ökningen\r\ninföll samtidigt som hyrorna höjdes med i\r\ngenomsnitt över 20 % i Stockholm.</pre><pre>Ett par goda vänner berättade för mig att deras\r\ngamla mor utan ATP fått hyran höjd med 500\r\nkr./mån och bostadsbidraget minskat med 100 kr.\r\nSkattereformen är på sina håll obönhörlig.</pre><pre>Jag välkomnar dock statsrådets besked att\r\nregeringen är villig till omprövning om det visar sig\r\natt det finns brister i skatteomläggningen. Jag\r\ntolkar statsrådet så att han avser ytterligare\r\nomprövning.</pre><pre>En sådan omprövning fick vi bevittna i tisdags då\r\nregeringen omprövade sitt motstånd mot sänkt\r\nmatmoms. Vi välkomnar också detta, även om\r\nförslaget borde lagts fram tidigare och sänkningen\r\nenligt vår uppfattning borde varit större.\r\nDifferentierad moms med sänkt skatt på mat är ett\r\nbra fördelningspolitiskt komplement till\r\nskatteomläggningen. I och med att förslaget lades\r\nfram så sent på riksdagsåret och någon proposition\r\ninte, enligt besked från statsministern i går, skall\r\nläggas fram före valet, framstår förslaget i hög grad\r\nsom taktik och valfläsk. Biträdande finansministern\r\nsjälv har ju tidigare inte varit någon vän av sänkt\r\nmatmoms. Det uppstår mot denna bakgrund tvivel\r\nom ni socialdemokrater verkligen menar allvar med\r\nförslaget.</pre><pre>I allt väsentligt delar jag den syn på ett enhetligt och\r\ngenerellt skattesystem som statsrådet\r\nförespråkade. Det är emellertid på områden som\r\nberör nödvändig konsumtion -- mat, boende och\r\npersontransporter -- där det enligt vår uppfattning\r\när skäligt att ha en lägre skattesats. Det betyder\r\nmest för låginkomsttagare eftersom de lägger en\r\nstörre andel av sin disponibla inkomst på sådan\r\nkonsumtion. Att avskaffa momsen på\r\nkollektivtrafik är också en angelägenhet ur\r\nmiljösynpunkt.</pre><pre>Sänkt moms på nödvändig konsumtion ger dock ett\r\nbättre utfall för barnfamiljerna än en generell\r\nsänkning av momsen. Det har beräkningar visat.\r\nDessutom minskar bidragsberoendet och\r\nrundgången av skattemedel. Det ger utrymme för\r\nsänkt skattetryck, som Erik Åsbrink så varmt talat\r\nför.</pre><pre>Med sänkt moms på nödvändig konsumtion når\r\nman också ut till alla låginkomsttagare.\r\nTräffsäkerheten därvidlag är bättre med\r\nskattesänkning än med bidrag.</pre><pre>Jag är väl medveten om att EG ännu inte bestämt\r\nhur man skall ha det med harmoniseringen av\r\nmomsen. Oavsett medlemskap eller inte kommer\r\ndock Sverige att bli tvunget att av marknadsskäl\r\nanpassa mervärdeskatten i EGs riktning. EGs\r\nförslag innebär differentierad moms med sänkt\r\nskatt på nödvändig konsumtion. Däremot har inga\r\nförslag framlagts om sänkt generell moms.</pre><pre>Centern har noggrant bearbetat matmomsfrågan.\r\nVi har lagt fram ett komplett förlag, inkluderande\r\nlagförslag. Centerns förslag är så utformat att\r\neventuella gränsdragningsproblem minimeras.\r\nCenterns samtliga förslag är också, tvärtemot vad\r\nÅsbrink påstod, fullt finansierade. Om regeringen\r\nstuderar detta förslag kommer det att gå fortare\r\nmed skrivande av lagrådsremiss och proposition.</pre><pre>Det enklaste vore om ni i finansutskottet redan nu\r\nställde er bakom vårt förslag. Då gynnas inte heller\r\ngodis och coca-cola, som någon skrev.</pre><pre></pre><pre>Anf. 19 ANNE WIBBLE (fp):</pre><pre>Herr talman! Jag håller med Görel Thurdin på en\r\npunkt, nämligen att det är nödvändigt att sänka\r\nskattetrycket. Det är konstigt att Erik Åsbrink inte\r\nsade ett enda ord om detta i sitt långa\r\ninterpellationssvar. Enligt min uppfattning är det\r\nen alldeles nödvändig följd av den viktiga\r\nskattereformen att man målmedvetet tar sig an\r\narbetet med att sänka skatterna i Sverige. Jag\r\nförstår dock att Erik Åsbrink inte tycker att det är\r\nså viktigt.</pre><pre>Med utgångspunkt i att det är huvuduppgiften att\r\nsänka skatterna totalt sett är det konstigt att Görel\r\nThurdins enda konkreta förslag är att omfördela\r\nskatterna. Hon vill ha mindre skatt på mat och\r\ndiverse andra ting och mer skatt på en mängd andra\r\nsaker. Till förespråkarna för denna omfördelning\r\nhar nu också Erik Åsbrink sällat sig. Själv tycker\r\njag det är oerhört mycket bättre att få sänkt skatt\r\npå alla varor och tjänster -- mat, boende, resor,\r\nkläder och en mängd andra ting som vi behöver.</pre><pre>Erik Åsbrinks svar i dag innehåller en lång\r\nutläggning om skattereformens\r\nfördelningspolitiska effekter. Jag håller med\r\nhonom om att dessa är bra. Skattereformen är\r\nutformad med stor hänsyn tagen just till de\r\nfördelningspolitiska effekterna. Men, fru talman,\r\nsedan kommer det märkliga. Erik Åsbrink påstår i\r\nslutet av sitt svar att en sänkning av momsen på\r\nlivsmedel och serveringstjänster i kombination med\r\nen höjning av momsen på allting annat ''gynnar låg-\r\noch medelinkomsttagare, pensionärer och\r\nbarnfamiljer''. Erik Åsbrink har under lång tid varit\r\nen intensiv och -- får jag säga -- duktig agitator för\r\nprecis motsatt uppfattning, nämligen samma moms\r\npå allting. Jag skall be att få referera några av hans\r\nuttalanden.</pre><pre>I skattepropositionen från mars månad 1990 står\r\ndet så här: ''KIS (utredningen om moms m.m.) har\r\nlåtit utföra en undersökning av de\r\nfördelningspolitiska effekterna av en lägre\r\nmervärdeskatt på livsmedel. Resultatet av denna\r\nundersökning ger vid handen att en differentiering\r\nav mervärdeskatten inte är ett effektivt\r\nfördelningspolitiskt instrument. Jag delar denna\r\nuppfattning.''</pre><pre>När skattepropositionen debatterades i riksdagen i\r\njuni 1990 sade Erik Åsbrink till Görel Thurdin:\r\n''Erkänn vad som nu är bevisat bortom varje skymt\r\nav tvivel, att höjda barnbidrag är en mycket bättre\r\nfördelningspolitik än subventionerat ätande. Det\r\nfinns bara en grupp som skulle tjäna på lägre\r\nmatmoms, och det är landets matproducenter. Om\r\ndet är dessa som ni vill gynna -- och den tanken är\r\nväl inte alldeles främmande -- säg då det öppet.\r\nLåtsas inte som om det är barnfamiljerna eller\r\nlåginkomsttagarna som ni hjälper.''</pre><pre>Till Lars Bäckström, som också deltog i debatten i\r\nsamma fråga, sade Erik Åsbrink så här: ''Jag måste\r\nsäga att jag har svårt att förstå det envetna\r\nhävdandet att matmomsen skall sänkas. De\r\nfördelningspolitiska studier som har gjorts, och det\r\när flera, visar alldeles tydligt att det inte finns några\r\npositiva fördelningseffekter. Förslaget gynnar inte\r\nbarnfamiljer, och det gynnar inte låginkomsttagare.\r\nDen enda kvarvarande rimliga förklaringen är\r\nnågot slags allmän populism.'' -- Det är ett citat av\r\nvad statsrådet Åsbrink sade i juni 1990.</pre><pre>Jag har mot den bakgrunden en enda fråga till\r\nstatsrådet Åsbrink: Var är de nya studier, de nya\r\nfakta, det nya material, som motiverar regeringens\r\noch Erik Åsbrinks helomvändning? Vilka nya skäl\r\nvill Erik Åsbrink åberopa för att ändra en\r\ngrundläggande princip i skattereformen?</pre><pre>Kan det vara så att Erik Åsbrink anser att svenska\r\nfolket äter för litet, att man måste sänka skatten på\r\nmat så att det lönar sig att äta mer och höja skatten\r\npå leksaker och böcker därför att svenska barn\r\nleker för mycket och läser för mycket?</pre><pre>Kan det vara så att Erik Åsbrink anser att svenska\r\nfolket äter för litet bakelser och borstar tänderna\r\nför mycket? Det skulle kunna vara ett skäl att sänka\r\nskatten på bakelser och höja skatten på tandkräm,\r\nvilket är vad han nu föreslår.</pre><pre>Anser Erik Åsbrink att skattereglerna här i landet\r\när för enkla, så att vi måste göra dem mer\r\nkomplicerade och lätta att fuska med, att\r\nbyråkratin är för liten och att det skall löna sig\r\nbättre att fuska?</pre><pre>Anser Erik Åsbrink att det av fördelningspolitiska\r\nskäl är önskvärt att särskilt stödja\r\nhöginkomsttagarnas inköp av oxfilé och rysk kaviar\r\npå bekostnad av låginkomsttagarnas köp av\r\nhushållspapper, tvättmedel och tvål?</pre><pre>Anser Erik Åsbrink att matproducenterna blivit så\r\nmissgynnade att det är önskvärt med ett särskilt\r\nstöd till dem, på bekostnad av t.ex. teko-företagen\r\noch deras försäljning av kläder?</pre><pre>Jag skulle vilja ha ett svar från Erik Åsbrink på\r\nfrågan: Vilka skäl motiverar denna helomvändning\r\noch dessa avsteg från en av skattereformens\r\nviktigaste principer?</pre><pre>Anf. 20 DANIEL TARSCHYS (fp):</pre><pre>Fru talman! Anne Wibble gav Erik Åsbrink så\r\nmånga bra frågor att jag skulle kunna hålla tyst,\r\nmen eftersom jag har haft anledning att begrunda\r\nde här frågorna litet grand från barnfamiljernas\r\nsynpunkt och mot bakgrund av de frågor som vi har\r\natt handlägga i socialutskottet vill jag ändå fortsätta\r\nden här utfrågningen något.</pre><pre>Det finns sedan gammalt klara\r\nundersökningsresultat om vad man bör göra för att\r\nbistå barnfamiljerna. Man har noga jämfört sänkt\r\nmoms på maten med höjda barnbidrag och funnit\r\natt det är en mycket mer effektiv metod att höja\r\nbarnbidragen, om man vill hjälpa barnfamiljena.\r\nDet är alltså inte barnfamiljerna som regeringen är\r\nute efter att hjälpa.</pre><pre>Jag ställer mig då frågan: Vem, mer exakt, är det då\r\nsom regeringen vill hjälpa med det här förslaget?\r\nÄr det livsmedelsproducenterna? Det är den\r\nmisstanke som man får av det som Anne Wibble\r\nläste upp. Är det mellanleden inom handeln? Är\r\ndet de som är speciellt illa ute och som behöver\r\ndetta stöd från regeringens sida? Vem, mer exakt,\r\när det som skall hjälpas genom det här förslaget?</pre><pre>Det innebär, som Anne Wibble sade, att vi sänker\r\nmomsen på hummer, rysk kaviar och oxfilé. Det\r\ninnebär att vi höjer momsen på barnkläder, blöjor,\r\nresor och alla möjliga saker som människor\r\nefterfrågar.</pre><pre>Det har gjorts många undersökningar -- av\r\nsparbankernas konsulenter och andra -- där man\r\nförsökt ta reda på hur det här slår för enskilda\r\nhushåll. Såvitt jag har kunnat förstå av de\r\nundersökningarna innebär den här förändringen\r\ninte någon nettovinst för några hushåll. Jag skulle\r\ngärna vilja fråga: Vilka hushåll är det som kommer\r\natt göra stora vinster genom det förslag som\r\nregeringen vill framlägga?</pre><pre>Vi hör från regeringens sida att en differentiering\r\nav momsen i själva verket inte är någonting nytt; vi\r\nhar redan differentierad moms. Då frågar sig vän\r\nav ordning: Om regeringen vill genomföra den här\r\nförändringen, varför framläggs då inte förslaget\r\nnu? Då säger man att det är så nytt att det först\r\nmåste gå till lagrådet. Hur kommer det sig att den\r\nomgången behövs, när vi redan har differentierad\r\nmoms?</pre><pre>Det är klart att vi inte längtar efter ett förslag av\r\nden här typen från regeringens sida. Vad vi däremot\r\nlängtar efter är att få en förklaring till hur det\r\nkommer sig att socialdemokraterna även på denna\r\npunkt har övergivit gamla ståndpunkter.</pre><pre>Det är uppenbarligen så att väljarna vill ha\r\nnågonting nytt i år -- det framgår av alla\r\nopinionsmätningar. Socialdemokraternas svar på\r\ndet behovet tycks vara att man förnyar sitt förråd\r\nav ståndpunkter på alla områden. Jag kan på rak\r\narm inte komma ihåg något område där\r\nsocialdemokraterna har kvar sina ståndpunkter\r\nfrån förra valet. Det skulle möjligen vara när det\r\ngäller föräldraförsäkringen, som återigen skall\r\nförlängas som man lovade sist, när det gäller\r\nbarnomsorgen, som skall byggas ut som man lovade\r\nsist, och när det gäller semestern som, antar jag,\r\nåterigen skall förlängas. Men på alla andra\r\nområden har socialdemokraterna såvitt jag kan\r\nförstå förnyat sitt förråd av ståndpunkter. Erik\r\nÅsbrink har gjort det särskilt grundligt. Så sent som\r\ni våras argumenterade han kraftigt emot det som\r\nhan nu föreslår.</pre><pre>Anf. 21 LARS BÄCKSTRÖM (v):</pre><pre>Fru talman! Den här debatten är väldigt viktig.\r\nAnne Wibble citerade en del av den debatt som jag\r\noch statsrådet Åsbrink förde i juni 1990. Jag kan\r\nberätta att statsrådet t.o.m. var litet vänlig mot mig\r\noch sade att han kände viss sympati för några av\r\nmina ståndpunkter och ansåg att jag delvis hade ett\r\nseriöst budskap, med undantag då för min\r\nuppfattning om matmomsen. För att vara litet\r\nraljant skulle jag kunna säga att jag nu har fått\r\ngehör för ett av mina mer ''oseriösa'' budskap -- då\r\nmåste ju mina seriösa budskap ligga väldigt väl till.\r\nJag väntar mig därför positiva steg på de områdena.</pre><pre>De mer seriösa budskap jag har -- jag menar\r\nnaturligtvis att också budskapet när det gäller\r\nmatmomsen är mycket seriöst -- är bl.a. att slopa\r\nskatteutjämningsreserven och närma\r\nföretagsbeskattningen till EGs normala nivå. Inför\r\nen mer enhetlig kapitalbeskattning! Inför ett\r\navdragstak för ränteutgifter över 100 000! Slopa en\r\ndel av reduceringsreglerna på kapitalskattesidan.\r\nSå får vi en mer enhetlig kapitalbeskattning -- det\r\nborde ju Erik Åsbrink gilla. Slopa grundavdraget\r\nför inkomster över 180 000! Det ger en viss ökad\r\nmarginalskatteeffekt men mycket positiva effekter\r\nför statskassan. Höj marginalskatten! I dag är det\r\nfå länder i EG som har lägre marginalskatter än\r\nSverige. Vi har nästan den lägsta -- det är väl två tre\r\nländer som har lägre. Vi kunde ha en något höjd\r\nmarginalskatt för inkomster över 240 000. Det är\r\nbudskap som jag nu väntar mig att man också\r\nbörjar överväga.</pre><pre>Anf. 22 FÖRSTE VICE TALMANNEN:</pre><pre>Interpellationen handlar om differentierad moms.</pre><pre>Anf. 23 LARS BÄCKSTRÖM (v):</pre><pre>Fru talman! Jag har all respekt för det. Men\r\ninterpellanten ställde ju frågor om\r\nfördelningseffekterna av skatteomläggningen i dess\r\nhelhet. Interpellantens fråga var ju vidare. Sedan\r\nhar andra debattörer snävat in debatten.</pre><pre>När det gäller fördelningseffekterna menar jag att\r\ndet inte är så att alla förlorade på\r\nskatteomläggningen, men de bäst ställda tjänade\r\nmest, och de sämst ställda förlorade mest. Det är\r\ndär problemet ligger. De åtgärder jag har tagit upp\r\nskulle kunna ändra på den saken.</pre><pre>Så till en annan sak. När man nu har gjort en positiv\r\nomsvängning är det en sak som oroar mig.\r\nSocialdemokraterna har länge så att säga spelat\r\ndefensivt eller spelat på högersidan, på\r\nhögeryttern, för att använda en fotbollsterm. Nu\r\nbyter man fot och gör en dribbling på vänsteryttern.\r\nDet är jättebra. Men gör då inte en dribbling för\r\nmycket i regeringen! Schackra inte med\r\npropositionen! Då kommer väljarna att bli oerhört\r\nmisstrogna.</pre><pre>Är det här en seriös omsvängning som innebär att\r\nman har gjort nya överväganden, skall man\r\nnaturligtvis så skyndsamt som möjligt lägga fram en\r\nproposition. Men i stället säger man: Vi får se.\r\nFörst ett par veckors och upp emot en månads\r\nberedning, sedan ett par månader i lagrådet, och\r\nsedan är det ju en hektisk valrörelse, och då hinner\r\nvi inte med det. Och den kan leda till att vi får en\r\nny regering. Då kommer ju aldrig någon\r\nproposition att läggas fram. Då försvinner det här\r\ngyllene tillfället att finansiera sänkt moms på\r\nlivsmedel. Då sänks momsen över lag automatiskt\r\nden 1 januari.</pre><pre>Om ni skulle förlora regeringsmakten och vill\r\nåterkomma under motionstiden har det här\r\nutrymmet gått förlorat. Om man skall få till stånd\r\nen sänkt moms på livsmedel är det alltså av\r\noungänglig vikt att lägga fram en proposition som\r\nkan behandlas av tillträdande höstriksdag. Gör\r\nman inte det uppstår misstanken att det ingår i ett\r\nvaltaktiskt spel. Jag vill inte tro det, men man kan\r\nenkelt undanröja den farhågan genom att lägga\r\nfram propositionen så skyndsamt som möjligt, helst\r\nsedan den 1 september, allra senast så att den ligger\r\npå bordet när höstriksdagen samlas. Gör man inte\r\ndet uppstår denna misstanke, och det vore\r\nallvarligt.</pre><pre>Så till den andra debattpunkten -- vem förslaget\r\ngynnar. KIS sade: ''Beräkningarna av en\r\nfinansierad mervärdeskattesänkning på mat visar\r\nmed avseende på omfördelning mellan olika\r\ninkomstlägen på en omfördelning från\r\nhöginkomsttagare till låginkomsttagare.'' Det var\r\nden slutsats som KIS drog.</pre><pre>Det var också så att man i KIS -- i första\r\ndelbetänkandet, s. 267 -- visade att decil 10, alltså\r\nde som har de högsta inkomsterna, skulle förlora\r\nuppemot 1 000 kr. på en finansierad\r\nmervärdeskattesänkning. Det skall erkännas att en\r\nviktig del av omfördelningen sker på\r\nfinansieringssidan.</pre><pre>Sedan sade man i KIS att den positiva effekten var\r\nmer marginell. Jag anser att den inte var marginell.\r\nKIS beräkningar sade att den var 300--600 kr. Jag\r\ntror att den är vida större. Men vi kan inte ta bort\r\ndet faktum att det har en omfördelande effekt.</pre><pre>Sedan till barnfamiljerna. Visst är det enklast att\r\nhöja barnbidragen, om det enbart är fråga om att\r\nhjälpa barnfamiljerna. Men det är underligt att\r\nman från de borgerligas sida här vill öka\r\ntransfereringarna. Här är deras budskap: Sänk inte\r\nskatten, öka transfereringarna i stället! Här har\r\nman den ståndpunkten, men när det gäller alla\r\nandra frågor har man ståndpunkten att\r\ntransfereringarna skall hållas nere. Det är bara på\r\nden här punkten som man hyser uppfattningen att\r\ntransfereringar är bra. Det är en mycket märklig\r\nståndpunkt man har.</pre><pre>Sedan en annan sak. Det är inte bara barnfamiljer\r\nsom är låginkomsttagare. Man talar ofta om den\r\nnya individualismen. Den yttersta nya\r\nindividualismen är enpersonshushållet. Det finns\r\nmånga enpersonshushåll i detta land som också är\r\nlåginkomsttagare. Även de ensamstående har rätt\r\natt få del av samhällets goda om de är\r\nlåginkomsttagare. Glöm inte den gruppen hushåll,\r\nsom är väldigt viktig!</pre><pre>Slutligen: Det här är ett gyllene tillfälle att sänka\r\nmomsen på maten. Om man sänker momsen med\r\n1,5 % generellt lär det inte leda till några\r\nprissänkningar alls. Om en vara kostar 19:90 lär\r\ninte handlaren gå ut i butiken och märka om den till\r\n19:70. Därför stämmer inte jämförelserna. Sänker\r\nman momsen generellt blir det ingen prissänkning.\r\nSänker man momsen på mat får man en\r\nprissänkning.</pre><pre></pre><pre>Anf. 24 HUGO HEGELAND (m):</pre><pre>Fru talman! Vi har nu ännu ett skolexempel på hur\r\nman argumenterar när man gör en helomvändning i\r\nförhållande till en tidigare intagen ståndpunkt. Det\r\nkommer säkerligen någon doktorsavhandling om\r\ndetta: hur socialdemokraterna argumenterade när\r\nman var emot EG och hur man argumenterar nu\r\nnär man är för EG, hur man argumenterade när\r\nman var emot en sänkning av höga marginalskatter\r\noch hur man argumenterade när man ändrat\r\nuppfattning och insett att man måste göra tvärtom.\r\nNu har man gjort en helomvändning när det gäller\r\nfrågan om en differentierad mervärdeskatt.</pre><pre>Fördelen med dessa debatter och protokoll från\r\ndem, som vi har här i riksdagen, är att man med\r\nhjälp av dem och med pressens hjälp kommer att\r\nkunna lägga intill varandra argumenteringen för\r\noch argumenteringen emot. Det är naturligtvis\r\nlärorikt -- vi kan väl vänta upprepningar av detta.</pre><pre>När jag lyssnade på svaret av Erik Åsbrink hajade\r\njag till ett par gånger. Det har även föregående\r\ntalare gjort.</pre><pre>Det sägs redan inledningsvis i svaret att skatten på\r\narbete och sparande har sänkts. Men skatten på\r\nmindre sparande har ju höjts i och med att\r\nschablonavdraget har tagits bort. Personer med\r\nlåga sparbelopp får ju betala 30 % på avkastningen\r\növer 100 kr., och det drabbar särskilt just\r\npensionärer, som ligger med låga sparbelopp i\r\nbanksparande eller rent penningsparande.</pre><pre>De drabbas till att börja med också av\r\nmervärdeskatten genom att den höjer priserna,\r\nmen sedan justeras ju basbeloppet, så att där\r\nkompenseras de. Därför bör man inte överbetona\r\nfördelen för pensionärerna med en differentierad\r\nmervärdeskatt -- Erik Åsbrink räknade ju upp alla\r\nsom tjänar på en differentierad mervärdeskatt.\r\nFördelen för pensionärerna är kortvarig -- där\r\njusteras basbeloppet med hänsyn till den sänkta\r\nprisnivån.</pre><pre>Redan i sitt svar är Erik Åsbrink inkonsekvent.\r\nHan säger att skatten på sparande har sänkts, men\r\npå nästa sida i svaret säger han att skatten på kapital\r\nhar höjts. Men kapital är väl sparande, eller hur?\r\nKapitalbeskattningen har t.o.m. skärpts med 40\r\nmiljarder kronor. Det är väl inget uppmuntrande av\r\nsparandet! Där tycker jag att Erik Åsbrink är\r\nväldigt inkonsekvent.</pre><pre>Vi har andra argument för sänkningen. Jag skall\r\ndock inte gå in på dem, eftersom de har refererats\r\nmycket bra och det har ställts utmärkta frågor av\r\nAnne Wibble. Jag kan dock erinra om att\r\nmajoriteten i skatteutskottet, när det gäller\r\nprinciper om en enhetlig beskattning av olika slag\r\nav konsumtion, vidhåller sin uppfattning att man\r\ninte bör slopa eller differentiera momsen på\r\nlivsmedel. Förslag som återkommer beträffande\r\nsådana åtgärder kan ses som en reaktion mot\r\neffekten av slopade subventioner på baslivsmedel\r\noch önskemål om att uppnå en bättre standard för\r\nbarnfamiljer och låginkomsttagare. Utskottet anser\r\nnu liksom tidigare att syftet med dessa yrkanden\r\nkan tillgodoses på andra sätt som är enklare att\r\nadministrera och effektivare från\r\nfördelningssynpunkt.</pre><pre>Mot bakgrund av detta skulle jag vilja fråga Erik\r\nÅsbrink om ni har varit mycket splittrade i den\r\nsocialdemokratiska riksdagsgruppen. Ni har haft\r\növerläggning efter överläggning, och ni har haft\r\nbesök av statssekreterare från\r\nfinansdepartementet. Varje utskottssammanträde\r\nhar föregåtts av ett sådant besök. Det har varit\r\nutdragna diskussioner, och ni måste väl ha varit\r\nmycket splittrade i denna fråga.</pre><pre>Nu undrar jag om Erik Åsbrink vill tala om varför\r\nhan har gjort denna helomvändning. Eller skall vi\r\nbehöva vänta på en bok liksom av Kjell-Olof Feldt\r\nsom en framtida bästsäljare, där svaret äntligen\r\nkommer att ges på hur det eigentlich gewesen ist? I\r\nså fall är det ingen ide att vänta på svar i dag. Vi\r\ntycker att det skulle vara positivt om vi kunde få ett\r\nsvar omgående beträffande denna helomvändning.\r\nEftersom denna helomvändning har ägt rum då\r\nman har gått ifrån en principiellt intagen\r\nståndpunkt i en fråga -- en viktig fråga tidigare --\r\nom att man inte skall differentiera momsen, vill jag\r\nfråga Erik Åsbrink om han kan lova att det inte\r\nkommer några nya helomvändningar i principiellt\r\nviktiga frågor från socialdemokratins sida, eller om\r\ndet här kommer att sättas i system.</pre><pre>Anf. 25 GÖSTA LYNGÅ (mp):</pre><pre>Fru talman! I en marknadsekonomi kommer\r\nmiljöfrågorna automatiskt bort. Samhället måste\r\nträda in och försvara miljön, eftersom den inte har\r\nnågon röst, någon kraft eller något hot att sätta\r\nbakom sina krav. Vi har tjatat om det ganska länge.\r\nRegeringen har börjat ta hänsyn till sådana saker.\r\nJag noterar med glädje att energibeskattningen\r\nbeskrivs som miljörelaterad i statsrådet Åsbrinks\r\ninterpellationssvar. Vi hade velat gå längre, men\r\ndet är ett steg i rätt riktning. Vi har nu också sett att\r\nändrade bestämmelser när det gäller vindkraftens\r\nbeskattningar miljömotiverade. Det är bra.</pre><pre>När det gäller trafiken som trots allt utgör en\r\nbetydligt mera miljöförstörande sektor än\r\nenergiproduktionen -- åtminstone beträffande\r\nförsurningen och koldioxideffekten -- har man\r\nverkligen gått åt fel håll i flera fall. Jag kan ta\r\nbeskattningen av bilförmåner som ett exempel. Det\r\när en både fördelningspolitiskt och miljöpolitiskt\r\ndålig profil på beskattningen av förmånen av fri bil.\r\nNär det gäller avdragen för resor till och från\r\narbetet har man fått en mycket dålig miljöprofil,\r\ntrots RINKS undersökningar som visar hur man\r\nskulle kunna göra.</pre><pre>Den största besvikelsen har med\r\nmervärdeskatteinslaget att göra, nämligen\r\nintroduktionen av mervärdeskatt på\r\nkollektivtrafiken. Detta slår direkt mot\r\nmiljöintressena och låginkomsttagarna. Det är trots\r\nallt låginkomsttagarna som i mycket högre grad än\r\nhöginkomsttagarna använder kollektivtrafik.\r\nHöginkomsttagarna har i högre grad än\r\nlåginkomsttagarna möjlighet att utnyttja de\r\nförmånliga beskattningsreglerna för förmånen av\r\nfri bil. När kommer dessa trafikfrågors\r\nmiljöaspekter upp i era diskussioner, statsrådet\r\nErik Åsbrink?</pre><pre>Anf. 26 Statsrådet ERIK ÅSBRINK (s):</pre><pre>Fru talman! Det har varit intressant att lyssna till\r\ndessa inlägg. Nu har nämligen det som jag befarade\r\nför en stund sedan inträffat. Det har blivit en cirkus\r\nutan like mellan tre av de fem partier som aspirerar\r\npå att utgöra underlaget i en tänkt framtida\r\nregeringskonstellation. Det har varit en riktig\r\ncirkus. Inom parentes kan jag avslöja att cirkus är\r\nhelt befriad från mervärdeskatt. Dessa partier skall\r\nalltså på något sätt komma samman och bestämma\r\nsig för en gemensam skattepolitik. Jag tycker nog\r\ninte att huvudfrågan gäller hur jag skall bemöta\r\nolika argument -- det skall jag göra, det blir något\r\nslags trefrontskrig -- utan den stora och intressanta\r\nfrågan är hur ni skall kunna ena er om något som\r\nens liknar tillstymmelsen till en skattepolitik med\r\nkonsistens. Jag har ett förslag, eftersom ni är så\r\noeniga. Anlita Alf Svensson som medlare. Kds är\r\nnumera anhängare av både enhetlig och\r\ndifferentierad mervärdeskatt. Alf Svensson kan väl\r\nslå en brygga över det svalg som skiljer er åt.</pre><pre>I sin interpellation, vilket också upprepades i\r\nrepliken, påstår Görel Thurdin att flertalet av de\r\nutredningar som har gjorts visar på negativa\r\nfördelningspolitiska effekter. Jag har här fyra\r\nutredningar, från finansdepartementet, LO-\r\nekonomerna, boverket och TCO. Det finns också\r\nen undersökning från en fristående forskargrupp.\r\nDet handlar således i själva verket om fem\r\nundersökningar som alla visar på positiva\r\nfördelningseffekter. Jag kan försäkra att det även\r\ngäller LO-ekonomernas studie. Jag har läst den,\r\noch jag har talat mycket med LO-ekonomerna,\r\näven om Anne Wibble kanske ogillar den saken.\r\nMan visar på positiva effekter. Eftersom Görel\r\nThurdin påstår att en majoritet av utredningar visar\r\npå motsatsen måste jag få veta vilken denna stora\r\nmängd av utredningar är, som för mig är helt\r\nokända men som Görel Thurdin tydligen besitter\r\nkunskap om. Var finns de? Visa åtminstone på en\r\nundersökning som hävdar att skattereformen ger\r\nnegativa fördelningseffekter.</pre><pre>Ett annat problem som inte går att komma undan\r\nnär det gäller centerns skattepolitik är den\r\nvåldsamma underfinansieringen. Det fattas mer än\r\n10 miljarder kronor för att ni skall kunna finansiera\r\nera förslag. Det är ingen konst att säga att\r\nmatmomsen borde sänkas mera och att momsen\r\nborde sänkas på allt möjligt annat, men den\r\nfinansiering ni har räcker inte till. Vi kan inte kasta\r\nur oss den typen av löften. Det låter trevligt, men\r\ndet har ingenting med seriös ekonomisk politik att\r\nskaffa.</pre><pre>Till Lars Bäckström vill jag säga att jag har\r\nuppskattat våra meningsutbyten mycket, även i\r\nmomsfrågan. Jag uppskattar också det inlägg som\r\nhar gjorts här. Vi är dock fortfarande inte överens\r\npå en del punkter. Jag motsätter mig alla de andra\r\nförslag som fördes fram om att man på olika sätt\r\nskall ändra skattereformen. Till skillnad från Lars\r\nBäckström hävdar jag -- återigen med stöd av\r\nstudier som har gjorts -- att de som har de högsta\r\ninkomsterna förlorar på skattereformen. Det visar\r\nvåra undersökningar. Det tycker jag är en viktig\r\ninformation i det här sammanhanget.</pre><pre>Jag är också överens med Gösta Lyngå om att det\r\när viktigt att man tar miljöpolitiska hänsyn i\r\nskattepolitiken. Det har gjorts i växande\r\nutsträckning. Jag hävdar att Sverige är ett\r\nföregångsland på detta område. I andra länder och\r\näven inom EG-kommissionen studerar man med\r\nstort intresse vad vi har gjort.</pre><pre>Jag har också fått frågan om varför det har skett en\r\nhelomvändning när det gäller matmomsen. Jag\r\nskall inte förneka att jag och andra har intagit en\r\nändrad ståndpunkt i den frågan. Den viktigaste\r\nförklaringen till detta är att vi har bakom oss ett 80-\r\ntal med högre ökningar av priset på mat än av priset\r\npå nästan alla andra områden. Maten har blivit\r\nmycket dyrare i Sverige än i andra länder. Priset på\r\nmat har ökat mycket mer än priset på andra varor.\r\nVi angriper nu detta genom en kombination av\r\nolika åtgärder. Matmomssänkningen är bara en av\r\ndessa åtgärder. Hit hör också sänkt gränsskydd,\r\nden interna avregleringen av jordbruket, ökad\r\nprispress och ökad konkurrens inom den här\r\nsektorn. Sammantaget kommer detta att leda till\r\nlägre matpriser, och det kommer de svenska\r\nkonsumenterna till gagn. Det är oacceptabelt att\r\nmatpriserna skall vara så höga i Sverige jämfört\r\nmed andra länder.</pre><pre>Det är förvisso ett avsteg från principen om en\r\nenhetlig mervärdeskatt. Det avsteget är dock\r\nmycket mindre än vad Anne Wibble vill göra sken\r\nav. Vi har ingen enhetlig beskattning av den privata\r\nkonsumtionen i dag. Flera områden är helt och\r\nhållet undantagna från mervärdeskatt, och på\r\nandra områden finns både mervärdeskatt och\r\npunktskatter. Vi har en trappa och inte en enhetlig\r\nbeskattning av den privata konsumtionen. Det är\r\nsanningen. Folkpartiet var mycket angeläget om att\r\ndet skulle vara på det sättet. Det var viktigt för\r\nfolkpartiet att Dagens Nyheter skulle befrias från\r\nmervärdeskatt men att tekoindustrin i\r\nSjuhäradsbygden skulle ha full mervärdeskatt. Jag\r\nkan kasta tillbaka frågan. Vad är det för\r\nbranschpolitik som folkpartiet företräder? Varför\r\nskall ett stort tidningsföretag ha gynnsammare\r\nskatteförhållanden än ett tekoföretag?</pre><pre>Jag vill avsluta med att citera Konrad Adenauer.\r\nJag hoppas att Lars Bäckström inte tolkar det som\r\nett nytt tecken på högervridning. Konrad Adenauer\r\nsade nämligen följande: Jag kan väl inte rå för att\r\njag har blivit förnuftigare över natten.</pre><pre>Anf. 27 HUGO HEGELAND (m):</pre><pre>Fru talman! Tyvärr kan jag inte säga att jag känner\r\nmig förnuftigare efter att ha lyssnat till Erik\r\nÅsbrinks inlägg här. Jag fick inte något svar på\r\nnågon fråga.</pre><pre>Däremot började Erik Åsbrink med att tala om en\r\ncirkus utan like och t.o.m. om en riktig cirkus. Och\r\ndet skall Erik Åsbrink säga som har cirkulerat ett\r\nhelt varv när det gäller inställningen till\r\ndifferentierad moms i vad gäller livsmedel. Det är\r\nockså ett exempel på hur man skall argumentera\r\nnär man sitter mycket illa till. Då skall man beskylla\r\nmotståndaren för precis det som man själv har gjort\r\nsig skyldig till, och det gäller t.ex. denna cirkus som\r\nErik Åsbrink har satt i gång inom sitt eget parti.</pre><pre>Nu använder Erik Åsbrink som argument att\r\nlivsmedelspriserna har stigit under 1980-talet. Men\r\ndet visste väl Erik Åsbrink redan den 11 juli förra\r\nåret och när han har gjort senare uttalanden, eller\r\nhur? Nu kommer detta argument. Det håller inte.\r\nErik Åsbrink säger att vi inte har en enhetlig\r\nmervärdeskatt utan att vi har en trappa. Ja visst,\r\nmen nu gäller det argumenteringen. Ni har\r\nargumentera emot alla förslag som har kommit från\r\ndem som har velat ha differentierad mervärdeskatt.\r\nNi har argumenterat på ett sådant sätt att ni har sagt\r\natt det är helt omöjligt. Ni har inte sagt att vi skall\r\ngenomföra detta eftersom vi har en trappa och inte\r\nhar perfekt och enhetlig mervärdeskatt. Det gäller\r\nsåledes den argumentering ni har använt er av\r\ntidigare. Ni kommer nu med andra argument som\r\ninte har med den tidigare argumenteringen att\r\ngöra -- i annat fall skulle den ha varit omöjlig från\r\nbörjan.</pre><pre>Jag nämnde att sparat kapital drabbas av den höga\r\nmervärdeskatten. Jag vill där göra ett tillägg. Om\r\nman t.ex. har 100 000 kr. på banken och vill\r\nanvända dem till konsumtionsvaror, går 25 000 med\r\nen gång till skatt. Därför bör vi sänka momsen så\r\nsnabbt som möjligt så att man inte skall få denna\r\nindirekta beskattning av sparandet. Egentligen\r\nborde nog allt monetärt sparande reduceras med\r\n25 % i deklarationen av den totala förmögenheten,\r\nprecis som när det gäller aktier då man bara tar upp\r\n75 %. Egentligen är som sagt penningsparandet\r\ninte heller mera värt än dessa 75 % den dag det\r\nkonsumeras. Där behövs verkligen en ändring.</pre><pre>Jag vill upprepa min fråga, om Erik Åsbrink kanske\r\nnu har blivit förnuftigare över en natt. Kan vi i\r\nfortsättningen lita på att socialdemokraterna inte\r\nkommer att göra några nya sådana här\r\nhelomvändningar ifrån principellt fattade\r\nståndpunkter som man har tryckt otroligt starkt på\r\ni debatten och där man tidigare har argumenterat\r\nbort varje argument emot sin uppfattning? Det har\r\nplötsligt blivit en sådan cirkus, som just Erik\r\nÅsbrink verkligen är mästare i.</pre><pre>Anf. 28 DANIEL TARSCHYS (fp):</pre><pre>Fru talman! Erik Åsbrink citerade Konrad\r\nAdenauer som inte kunde hjälpa att han blev\r\nförnuftigare över natten. Det finns emellertid två\r\ninvändningar mot detta -- dels är Erik Åsbrink\r\ningen Konrad Adenauer, dels har han inte blivit\r\nförnuftigare över natten. Vad vi påpekar är att han\r\nhar intagit en oförnuftig ståndpunkt, en ståndpunkt\r\nsom han själv under många år har uppfattat som\r\noförnuftig och som Erik Åsbrink vältaligt har\r\nargumenterat emot. Han har anfört väldigt goda\r\nargument för att denna ståndpunkt är oförnuftig.\r\nHan är inte i stånd att anföra ett enda argument för\r\natt han plötsligt skulle ha blivit förnuftig. De måtte\r\nha hänt någonting under natten. Vad det är som har\r\nhänt kan kanske Erik Åsbrink klargöra.</pre><pre>Det är ingen cirkus inom oppositionen på den här\r\npunkten. I stället är det en cirkus utan like inom\r\nsocialdemokratin, innebärande att man har bytt\r\nståndpunkt i, såvitt jag förstår, samtliga frågor i\r\npolitiken som jag kan erinra mig.</pre><pre>På skattepolitikens område är det i varje fall helt\r\nklart så. Kan Erik Åsbrink nämna någon enda\r\nviktig skattepolitisk ståndpunkt där\r\nsocialdemokraterna i dag håller fast vid samma\r\nuppfattning som de hade för några år sedan.</pre><pre>Anf. 29 ANNE WIBBLE (fp):</pre><pre>Herr talman! Jag konstaterar, precis som Daniel\r\nTarschys, att Erik Åsbrink inte har kunnat ange ett\r\nenda sakskäl till att nu slå in på en linje som innebär\r\natt man omfördelar moms från mat till annat. Det\r\nförvånar mig inte heller, eftersom det inte finns\r\nnågra sådana sakskäl. Däremot finns det mycket\r\ngoda skäl att sänka momsen på allting, t.ex. maten,\r\nsom vi i folkpartiet liberalerna tillsammans med\r\nmoderaterna har föreslagit.</pre><pre>Det finns emellertid en annan dimension när det\r\ngäller differentierad moms, en moralisk dimension.\r\nDen differentierade moms, som\r\nsocialdemokraterna nu tydligen vill ha, bryter mot\r\nen viktig princip i skattereformen. Som framhållits\r\nav flera talare har Erik Åsbrink själv ofta och gärna\r\ntalat sig varm för just principen om likformighet\r\noch neutralitet. Nu sviker Erik Åsbrink och\r\nregeringen denna princip. Jag tycker att han skulle\r\nha valt att göra som Kjell-Olof Fledt gjorde när det\r\ngällde det vansinniga stoppaketet -- han skulle ha\r\navgått. Men när han nu väljer att stanna och\r\nförsvara denna nya uppfattning får han finna sig i\r\natt bli betratad som svikare.</pre><pre>Den här svekdebatten är tydligen också en mycket\r\nkänslig sak. Socialdemokraterna vill ju nu skriva\r\nom historien. Erik Åsbrink har t.o.m. med skickat\r\nut ett pressmeddelande med innebörden att det inte\r\när så kinkigt med några socialdemokratiska svek,\r\neftersom det i själva verket var folkpartiet som först\r\nhoppade av.</pre><pre>Vi har dristat oss att föreslå fortsatta lättnader i\r\ndubbelbeskattningen för företagen.</pre><pre>Efter bara en dag insåg man tydligen att\r\nanklagelsen var alldeles för lätt att motbevisa och\r\ndärför ändrades den. Nu påstår man att det är\r\nfinansieringen som vi har hotat. Vi har föreslagit en\r\nskattesänkning. Hemska tanke! Det är ju något\r\nsom socialdemokraterna ej skulle drömma om att\r\nföreslå. Och det är förmodligen sant.</pre><pre>Låt mig påminna Erik Åsbrink om en proposition\r\nom infrastrukturfonden som presenterades i mitten\r\nav mars. Där plockade socialdemokraterna, helt på\r\neget bevåg, hastigt och lustigt fram fem miljarder\r\nkronor från skattereformens finansiering. Detta var\r\nett helt nytt påhitt. Dessa fem miljarder använder\r\nman för att täcka nya socialdemokratiska utgifter.\r\nPlöstligt fanns det ytterligare fem miljarder kronor\r\ni skatteintäkter genom att så att säga ändra\r\nbenämningen på intäkterna från avskattning av\r\nföretagens gamla reserver.</pre><pre>Jag ringde om detta och var ganska upprörd, för om\r\nman räknar på detta sätt blir nämligen hela\r\nreformen överfinansierad. Erik Åsbrink har själv\r\ntidigare hårt kritiserat detta räknesätt. Men det var\r\ninte längre så kinkigt, därför att\r\nsocialdemokraterna behövde pengar för att kunna\r\ntäcka nya utgifter.</pre><pre>När socialdemokraterna ändrar teknik och ändrar\r\nfinansieringen, så att det med ett penndrag blir en\r\nökning med fem miljarder kronor spelar det ingen\r\nroll. Men när folkpartiet föreslår en fortsatt\r\nkomplettering är det ett brott. Det är så man kan ta\r\nsig för pannan.</pre><pre>Det rör sig inte om några grundläggande principer.\r\nDifferentierad moms är en princip. Erik Åsbrink\r\nhar själv kallat det för en grundbult i\r\nskattereformen.</pre><pre>Det är inte bara så att socialdemokraterna sviker\r\ndessa grundläggande principer. De försöker också\r\natt skylla ifrån sig. Jag tycker att det är ynkligt.</pre><pre></pre><pre>Anf. 30 GÖREL THURDIN (c):</pre><pre>Herr talman! Jag kan hålla med Anne Wibble om\r\natt skattereformen har lett till höjt skattetryck, det\r\när faktiskt vad den har gjort. Denna form av\r\nfinansiering på mervärdeskattesidan bidrar till ett\r\nförhöjt skattetryck genom att kostnadsnivån drivs\r\nupp. Påståendet att det skulle vara en bättre\r\nfördelningspolitik att generellt skänka\r\nmervärdeskatten än att sänka momsen på mat och\r\nboende finner jag märkligt. Kostnaderna för mat\r\noch boende utgör ju den största posten i\r\nlåginkomsttagarens hushållsbudget.</pre><pre>Vad Anne Wibble indirekt påstår är att vi tydligen\r\nköper för litet bilar och videoapparater och att vi\r\ndärför inte skall gynna inkomsttagare med sänkt\r\nmatmoms. Detta tycker jag är en cynisk aspekt på\r\nskatteomläggningen.</pre><pre>Nu var det egentligen en debatt med Erik Åsbrink\r\nvi skulle föra. Hans inälgg visar att vår oro är\r\nbefogad. Det visar sig nu att de förslag som ni har\r\nsagt att ni skall lägga fram inte kommer att läggas\r\nfram före valet, och det är ju så ni håller på numera\r\ni politiken.</pre><pre>Ni kommer inte före valet att visa att ni står för de\r\nlöften som ni har avgett i dag.</pre><pre>Ni skyller på lagtekniska problem. Det är bara\r\nundanflykter. Ni kan mycket väl lägga fram en\r\nproposition före valet just för att visa att ni står för\r\nera löften. Annars kommer det att betraktas som\r\nren valtaktik. Från centerpartiets sida har vi haft en\r\nviss filosofi när det gäller skatteomläggningen.\r\nFilosofin har gått ut på att folk skall klara sig på sin\r\nlön och att man inte skall tvingas till ökat\r\nbidragsberoende.</pre><pre>Enligt Sören Wibe leder ökat bidragsberoende till\r\nhöjt skattetryck. Höjt skattetryck leder i sin tur till\r\nvälfärdsförluster. Båda sakerna bidrar alltså till\r\nvälfärdsförluster. Det är därför som vi har den\r\ninriktning på skattereformen som vi har.</pre><pre>Moderaterna har nu släppt sina krav på sänkt\r\nmervärdeskatt på turistnäringen. De har alltså\r\nfrångått principen differentiering av\r\nmervärdeskatt.</pre><pre>Jag konstaterar att Erik Åsbrink säger att\r\nskatteomläggningen gynnar tillväxten. Ja,\r\nturistnäringen har avgjort fått sin tillväxt\r\nfullständigt beskuren, utvecklingen är katastrofal,\r\nhela bygder kommer att slås ut och det räcker inte\r\nens med en sänkning av restaurangmomsen.</pre><pre>Turistnäringen är en av världens största näringar,\r\noch dessutom växer den snabbast. Då skall vi\r\nenbart sitta här och titta på hur miljarder rullar ut\r\nur landet men ej in i landet. Bygder ödeläggs och\r\neventuellt måste vi stödja dem med litet\r\ninvesterings- och utvecklingsbidrag.</pre><pre>Jag tycker det är skamligt och det här har med\r\nfördelningspolitik att göra. Det står i SINS\r\nutredning att låginkomsttagare förlorar mest på\r\njust momsen som gäller resenäringarna. Nu får ni\r\ngöra något!</pre><pre>Anf. 31 GÖSTA LYNGÅ (mp):</pre><pre>Herr talman! Jag hälsar Erik Åsbrinks\r\nförnuftshöjning med största glädje och hopp för\r\nframtiden. Det är naturligtvis oerhört förnuftigt att\r\ninstämma i vårt påstående att miljöaspekterna skall\r\nvara viktiga när det gäller beskattningsprofilen.\r\nSjälv känner jag mig också mycket förnuftig i och\r\nmed att jag fick detta instämmande.</pre><pre>Tänk om vi nu skulle använda våra gemensamma\r\nförnuftiga utgångspunkter till att också dra\r\nförnuftiga konklusioner, t.ex. att ta bort momsen\r\npå kollektivtrafik. Det vore väl väldigt bra. Trots\r\nallt infördes den momsen vid en tidpunkt när en av\r\noss var mindre förnuftig på den punkten. Vi har\r\nchans att reparera skadan nu när förnuftsnivån har\r\nstigit.</pre><pre>Anf. 32 LARS BÄCKSTRÖM (v):</pre><pre>Herr talman! Även jag uppskattade debatten med\r\nErik Åsbrink. Han efterlyste exempel på någon\r\nutredning som visade de felaktiga\r\nfördelningseffekterna.</pre><pre>I propositionen, i lagrådsremissen, finns det\r\nuppgifter som säger att den näst högsta\r\ninkomstgruppen, decil 9, tjänar 3,7 % och\r\nmedelninkomstgruppen, decil 5, tjänar 2,1 %. Den\r\nnäst högsta inkomstgruppen tjänar alltså mer än\r\nmedelinkomstgruppen. Det är visserligen sant att\r\nde två högsta hundradelarna förlorar statistiskt,\r\nmen enligt undersökningen kan detta bero på fel i\r\nHINK-materialet. Det rör sig om några extrema\r\nspekulanter, men alla andra höginkomsttagare\r\nvinner. Detta står alltså i propositionen.</pre><pre>Det har talats om cirkus, och det är verkligen en\r\ncirkus som pågår här. Vi i vänsterpartiet deltar inte\r\ni denna cirkus. Vi har i över 20 år följt en rak linje,\r\nså vi kan titta på cirkusskådespelet.</pre><pre>Det är sant att socialdemokraterna har ändrat\r\nuppfattning, men det kan också bero på att man har\r\ninsett att det här är ett gyllene tillfälle att pressa ned\r\ninflationen. Om man sänker momsen generellt, blir\r\ndet inte någon prissänkning, men om man sänker\r\nmomsen på livsmedel, då blir det en prissänkning\r\nsom pressar ned inflationen. Jag tror att detta är\r\nden yttersta orsaken till omsvängningen.</pre><pre>Cirkusen på annat håll är ju ganska fantastisk. Från\r\nden borgerliga sidan säger man nej till\r\ntransfereringar och ja till skattesänkningar, men\r\ninte när det gäller matmoms. Då är transfereringar\r\nbättre. Man säger att vi skall anpassa oss till den\r\ngemensamma EG-marknaden på alla håll och\r\nkanter, utom när det gäller livsmedel, där momsen\r\nskall vara generell. Av EGs tolv stater är det bara\r\nen som har generell moms. De övriga staterna har\r\nreducerad moms på livsmedel. Visst är cirkusen på\r\nden borgerliga sidan påtaglig.</pre><pre>Moderaterna säger nej till sänkt matmoms. Men de\r\nvill gärna sänka momsen för hotell- och\r\nrestaurangnäringen. Där passar det med\r\ndifferentierad moms. Det är alltså ett mycket\r\negenartat skådespel som pågår.</pre><pre>Man vill gärna ha breddad och enhetlig moms, men\r\nman vill inte ha någon moms på finansiella tjänster.\r\nStopp och belägg, det säger folkpartiet nej till.\r\nEnhetligheten haltar således.</pre><pre>Ett normalt hushåll lägger ut lika mycket av sina\r\ntotala utgifter på indirekta skatter som ett\r\nhöginkomsttagarhushåll. Det är sant, men\r\nbeträffande matmoms lägger höginkomsttagarna ut\r\nhälften så mycket av sina totala utgifter jämfört\r\nmed en medelinkomstfamilj. Det är där som det\r\nskiljer i inkomstfördelningen, och det är en\r\nväsentlig skillnad. Om momsen på mat sänks, får\r\nhushållen mer pengar att själva disponera. De kan\r\nvälja om de vill lägga pengarna på en billig eller dyr\r\nskjorta och om man vill lägga de extrapengar som\r\nman får över på grund av den billiga maten på en\r\ndyr eller en billig video. Man får en ökad\r\nfrihetsgrad i hushållet, när man inte behöver lägga\r\nalla sina pengar på mat. Varför är ni emot en ökad\r\nfrihet för hushållen i det här fallet, när ni säger att\r\nni förespråkar en ökad frihet i alla andra fall?</pre><pre>Anf. 33 Statsrådet ERIK ÅSBRINK (s):</pre><pre>Herr talman! Jag vill först till Görel Thurdin säga\r\natt skattereformen inte leder till ett högt\r\nskattetryck, att den skulle vara överfinansierad. I\r\nsjälva verket sänks skattetrycket i Sverige från 56 %\r\n1990 till 53 % 1992. Den utveckling som vi ser\r\ninnebär alltså raka motsatsen.</pre><pre>Hugo Hegeland talar återigen om\r\nhelomvändningar och undrar om det blir flera\r\nsådana och om jag kommer att bli ännu\r\nförnuftigare. Jag hoppas att jag kommer att bli\r\nännu förnuftigare i framtiden.</pre><pre>Daniel Tarschys meddelade att jag inte är Konrad\r\nAdenauer. Jag instämmer i detta, och jag är\r\ntacksam för att det är på det sättet.</pre><pre>Nu anklagas vi för att ha omprövat våra\r\nståndpunkter i vissa frågor, någonting som tydligen\r\nanses vara väldigt negativt. Ni går nog litet för långt\r\nnär ni säger att vi har omprövat våra ståndpunkter\r\ni alla frågor, för det gäller bara en del frågor. Jag\r\ntycker inte att det är någonting att skämmas över.\r\nDet är bra att vi är beredda att anpassa\r\ninstrumenten i den ekonomiska politiken och på\r\nandra områden efter en förändrad omvärld. Det är\r\nbehjärtansvärt och positivt. Vi vill inte vara ett\r\nbetongparti, utan vi vill vara förnyare. Om ni tycker\r\natt det är fel, får ni ställa er på betongsocklarna och\r\nslåss för evigt oföränderliga ståndpunkter.</pre><pre>Anne Wibble sade att vi inte sänker momsen, utan\r\natt det bara är fråga om en omfördelning. Det är\r\nintressant. Vid nästa års skifte kommer\r\nmervärdeskatten att sänkas med 9 miljarder\r\nkronor. Momsen kommer inte att höjas på en enda\r\nvara.</pre><pre>Detta var inte heller en del av skattereformen, utan\r\nen separat uppgörelse som vi träffade. Vi var\r\növerens om att mervärdeskatten skulle sänkas vid\r\nkommande årsskifte, och så kommer också att ske.\r\nMen efter ytterligare prövning har vi en annan\r\nuppfattning om hur denna sänkning skall ske. Vi\r\nvill koncentrera sänkningen på ett viktigt område\r\nför att få en märkbar effekt, inte smeta ut den över\r\nhela fältet, för då blir det inga eller mycket\r\nobetydliga prissänkningar.</pre><pre>Det är riktigt att skillnaderna fördelningsmässigt är\r\nmycket små mellan dessa två alternativ -- jag har\r\ninte påstått någonting annat. Det handlar om några\r\nhundralappar i vinst för låg- och\r\nmedelinkomsttagare, för barnfamiljer och\r\npensionärer. Det är inga stora förbättringar, men\r\ndet är dock en förbättring. När vi stod inför\r\nvalmöjligheten, tyckte jag att det var bra att vi\r\nkunde välja detta alternativ.</pre><pre>Det är sant att höjda barnbidrag är ett effektivare\r\nsätt att stödja barnfamiljerna. Jag vidhåller den\r\nuppfattningen. Det förhåller sig så. Men det är inte\r\nnågon som har fört fram detta alternativ, så det är\r\ninte aktuellt. Vi diskuterar två alternativa sätt att\r\nsänka momsen. Barnbidraget kommer ändå att\r\nhöjas nästa år. Det höjdes mycket kraftigt 1990 och\r\nhöjs med ytterligare en tusenlapp 1992. Det är den\r\nstörsta höjningen någonsin av barnbidragen, och\r\ndet är en hjälp som vi ger till barnfamiljerna.</pre><pre>Anne Wibble använde sig av mycket starka ord.\r\nInte bara på senare tid, utan också då och då\r\ntidigare har jag fått finna mig i att bli utsatt för\r\nvåldsamma attacker och personangrepp. Jag har i\r\nallmänhet avstått ifrån att gå in i svaromål, men nu\r\ntror jag att det är dags att göra det.</pre><pre>Folkpartiet har redan tidigare tagit sig vissa friheter\r\nnär det gäller skattereformen. Förra hösten, när vi\r\ninte i tid fick fram ett tillräckligt bra förslag om\r\narbetsgivaravgifter på pensionsutfästelser, hoppade\r\nfolkpartiet av den nödvändiga finansieringen. Vi\r\nfick då ensamma klara den uppgiften på annat sätt.\r\nDet fanns inga betänkligheter att beröva oss flera\r\nmiljarder i finansiering. Men vi gjorde ingen stor\r\naffär av detta, och jag vill inte göra det nu heller.</pre><pre>Däremot har jag anledning att reagera emot -- och\r\njag ångrar att jag inte sade ifrån tidigare --\r\nmoderaternas och folkpartiets högerallians. De slöt\r\nen skattepolitisk pakt och kom överens om att\r\nändra skatterna med tiotals miljarder kronor utan\r\nnågon tillstymmelse till försök att informera eller\r\nkonsultera oss. I uppgörelsen ingår stora lättnader\r\ni kapitalbeskattning, något som går stick i stäv mot\r\nintentionerna i skattereformen om lika behandling\r\nav arbete och kapital. Framför allt på en punkt --\r\nden som Anne Wibble har mage att kalla fortsatt\r\nkomplettering -- handlar det om en åtgärd som på\r\nett flagrant sätt står i strid med skattereformen,\r\nnämligen att slopa dubbelbeskattningen av\r\naktieutdelningar. Detta var en omistlig del av\r\nskattereformen, och det var vi överens om i\r\nutredningarna och i den slutliga uppgörelsen. Nu\r\nhoppar ni ensidigt av.</pre><pre>Ni har inte tagit några kontakter och inte lämnat\r\nnågon information. Det handlar om över 3\r\nmiljarder kronor och det är inte fråga om någon\r\nliten åtgärd. Det är ett stort ingrepp som går stick i\r\nstäv mot skattereformen. Jag ångrar att jag inte\r\nsade ifrån omedelbart -- jag medger att det var ett\r\nmisstag. Men detta förtjänar att påpekas, och att\r\ndet skedde innan momsdebatten drog i gång. Det\r\nfinns ingen anledning att jag skall finna mig i den\r\nhär typen av personangrepp och anklagelser med\r\ntanke på vad Anne Wibble och folkpartiet tidigare\r\nhar åstadkommit inom skatteområdet.</pre><pre>Slutligen vill jag säga att frågan om matmomsen är\r\nav den karaktären att den måste gå till lagrådet.\r\nDetta är ingen liten och enkel förändring. Det krävs\r\nett fortsatt arbete, och det är alldeles nödvändigt att\r\ngå via lagrådet. Vi kommer att följa de regler som\r\ngäller på detta område. Därefter lägger vi fram en\r\nproposition.</pre><pre>Om olyckan skulle vara framme och dessa tre, fyra,\r\nfem partier som säger sig vilja bilda regering, får\r\nbilda regering i höst blir det deras sak att klara ut\r\nden här frågan. Vi kommer att lägga fram en\r\nproposition om vi får chansen. Om olyckan är\r\nframme och det inte blir aktuellt med en\r\nproposition, avger vi i stället en motion med samma\r\ninnehåll. Sedan får riksdagen ta ställning till den\r\nfrågan.</pre><pre>Andre vice talmannen anmälde att Lars Bäckström\r\noch Hugo Hegeland anhållit att till protokollet få\r\nantecknat att de inte ägde rätt till ytterligare inlägg.</pre><pre>Anf. 34 DANIEL TARSCHYS (fp):</pre><pre>Herr talman! Det var kolossalt vad Erik Åsbrink är\r\nupprörd över att folkpartiet vill sänka skattetrycket\r\ni landet. Jag trodde att även socialdemokraterna\r\nönskade sänka skattetrycket. Jag har läst i flera\r\nfinansplaner och hört i flera uttalanden från\r\nstatsråd att man bör sänka skattetrycket till 50 %.\r\nJag antar att det innebär att man på ett eller annat\r\nsätt måste sänka en del enskilda skatter för att nå\r\ndet målet, Erik Åsbrink.</pre><pre>Att justera ned skattetrycket kan inte strida emot\r\nskatteöverenskommelsen.\r\nSkatteöverenskommelsen handlar om vissa\r\nprinciper för hur skattesystemet skall vara\r\nuppbyggt, och dessa principer har folkpartiet inte\r\nhaft för avsikt att gå ifrån.</pre><pre>Det är lätt att sympatisera med Erik Åsbrink när\r\nhan sjunger omprövningens lov. Jag tror också att\r\nman måste ompröva sina ståndpunkter då och då.\r\nDet finns ingen anledning att bita sig fast i alla\r\ngamla ståndpunkter bara därför att man har haft\r\ndem. Men det finns två radikalt olika metoder för\r\natt ompröva sina ståndpunkter.</pre><pre>Den ena metoden är den rationella, att man tar del\r\nav ny information, att man undersöker\r\nutvärderingar, studier och seriösa analyser av vilka\r\neffekter politiken har på olika områden. Det är den\r\nrationella metoden att ompröva sina ståndpunkter.</pre><pre>Den andra metoden är att studera\r\nopinionsmätningar eller att lyssna till folkets röst,\r\nsom det kallas, för att höra efter vilka kortsiktiga\r\nförändringar som människor önskar.</pre><pre>Det är väl alldeles uppenbart vilken metod\r\nsocialdemokraterna har använt när de har\r\nomprövat sina sedan länge intagna ståndpunkter i\r\nden här frågan.</pre><pre>Erik Åsbrink, vi ser det våta fingret i luften. Alla\r\nser det våta fingret i luften.</pre><pre>Anf. 35 ANNE WIBBLE (fp):</pre><pre>Herr talman! Av det som Erik Åsbrink nu säger\r\nförstår jag att skattereformen bröts upp redan i\r\nhöstas. Det var ju kul att få veta det. Men det\r\nkunde vi kanske ha kommit överens om tidigare, så\r\nhade vi sluppit mycket av denna ganska upphetsade\r\ndiskussion. Vi kan konstatera detta, och då vet vi\r\ndet. Det är alldeles utmärkt, eller rättare sagt, vi\r\nvet åtminstone var vi står.</pre><pre>Får jag i sakfrågan säga att de höga matpriserna\r\nmed rätta upprör väldigt många människor. Vi\r\nhade ett ärende uppe till debatt i kammaren i går.\r\nDet skulle ha kunnat leda till betydande sänkningar\r\nav matpriserna, utan att man manipulerar och\r\ntrixar med skatter fram och tillbaka, nämligen\r\ngenom en ökning av konkurrensen. Det var\r\nnämligen fråga om att ta bort en lagstiftning som\r\nhindrar etableringar av lågprisbutiker. Men då\r\nröstade alla utom moderater och folkpartister mot\r\ndenna förändring. De andra partierna vill förhindra\r\nden konkurrens som bevisligen skulle ha medfört\r\nen kraftig sänkning av matpriserna på de orter där\r\ndessa butiker finns. Det är synd. Och det vittnar\r\ninte om något större angagemang för lägre\r\nmatpriser.</pre><pre>Om omfördelningen av momsen har Erik Åsbrink,\r\ntrots många ord, inte redovisat några sakskäl för.\r\nMen för litet mindre än ett år sedan sade Erik\r\nÅsbrink: Den enda kvarvarande rimliga\r\nförklaringen är något slags allmän populism.</pre><pre>Visst är det så, eller hur?</pre><pre>Folkpartiet liberalerna tycker att de pengar som\r\nmänniskor har kvar efter skatt skall de faktiskt få\r\nanvända själva. Dessa pengar skall människor få\r\nanvända efter eget huvud. Varken Görel Thurdin,\r\nErik Åsbrink, jag eller någon annan skall lägga vår\r\nnäsa i blöt när det gäller hur människor spenderar\r\ndessa pengar. Vi behöver faktiskt inte från\r\npolitikerhåll göra det överallt. Därför bör man ha\r\nett generellt och likformigt system. Vi föreslår\r\ndärför att man sänker momsen på allt lika mycket --\r\npå mat, på boende, på allt -- så att man kommer ned\r\ntill 18--20 %. Jag förstår nu att det är där skon\r\nklämmer. Det är detta som Erik Åsbrink är så\r\nnervös för och starkt ogillande mot. Han ogillar att\r\nvi från folkpartiet liberalernas sida har föreslagit\r\nganska stora skattesänkningar totalt sett. Han\r\ntrodde att vi tillsammans med socialdemokraterna\r\nständigt skulle höja skatterna. Detta är fel. Men jag\r\nförstår nu att det är där som den verkliga skon\r\nklämmer, att vi har lagt fram ganska konkreta och\r\nbetydande förslag om totalt sett sänkt moms på mat\r\noch på allt annat också.</pre><pre>Anf. 36 GÖREL THURDIN (c):</pre><pre>Herr talman! Anne Wibble låter som en\r\ndesinfektionsspruta när hon talar om\r\nskattereformen och enhetlig moms. Men det är\r\nfaktiskt människor det handlar om och inte något\r\nteoretiskt system eller några kalkyler på papperet.\r\nDet är det som vi hela tiden har försökt tala om.\r\nDet är kanske inte heller så många av de människor\r\nsom är drabbade av olika saker ute i samhället som\r\ntycker att det är roligt med cirkus här i kammaren\r\nnär vi har debatter.</pre><pre>Vi har egentligen inte levt upp till väljarnas\r\nförtroende med tanke på den utveckling som sker i\r\nalla opinionsmätningar. Men det är väl på tiden att\r\nvi gör det.</pre><pre>Erik Åsbrink talar om sänkt skattetryck. Ja, det\r\nåtstadkoms bl.a. genom att vi sänker matmomsen\r\noch den tillfälliga momsen, om vi nu talar om detta\r\når. Sedan finns det andra åtgärder som inte har med\r\nskattereformen att göra men som också sänker\r\nskattetrycket.</pre><pre>Effekterna av skattereformen har blivit en enorm\r\nhöjning av bostadsbidragen, vilket också ökar\r\nmarginaleffekterna för folk. Och enligt Sören Wibe\r\nökar detta välfärdsförlusterna.</pre><pre>Det ställs hårdare krav på återbetalning av\r\nstudielån efter studietiden. Och många kommer att\r\nfå en hopplös situation om de inte får tillräckligt\r\nhög lön. Och vi har inte någon garanterad tillväxt\r\nän, eftersom en politik som skulle möjliggöra det\r\ninte har förts.</pre><pre>Pensionärer med låg eller ingen ATP far illa. Det\r\nhandlar om nära en halv miljon människor. Nu är\r\nregeringen nöjd när bara 16 000 personer behöver\r\nbidrag i form av kommunalt bostadstillägg. Man\r\nhade räknat med 56 000. Därför blir detta\r\nbostadstillägg billigare än vad man hade räknat\r\nmed, vilket man kan läsa om i tidningarna.</pre><pre>Det är ju tur att det finns en hel del gamla\r\nmänniskor som har barn som kan hjälpa dem med\r\nförsörjningen. Det händer nämligen mycket mer än\r\nsocialdemokraterna tror. Det finns nämligen en\r\ninformell sektor som räddar många människor.</pre><pre>Jag konstaterar att centerpartiet i dag är det enda\r\nborgerliga partiet som för en rättvis\r\nfördelningspolitik. Kds har också svikit. Nu ställer\r\nkds inte längre upp bakom kraven på sänkt\r\nmatmoms, vårdnadsersättning, m.m. som man\r\ntidigare har backat upp. Då återstår bara\r\ncenterpartiet. Vi i centerpartiet tänker fortsätta att\r\ndriva dessa frågor. På fördelningspolitikens\r\nområde -- det handlar då även om regionalpolitik --\r\nhar socialdemokraterna gjort förödande misstag\r\nunder 80-talet, och en annan regering kan inte göra\r\nom samma misstag, utan det måste föras en annan\r\npolitik på detta område.</pre><pre>Då handlar det även om turistnäringen. Jag vill\r\ndärför än en gång säga att SIND kom fram till att\r\ndet var låginkomsttagarna som for mest illa när det\r\ngäller momsen på kollektivtransporter, hotell och\r\nrestaurangr, och bygder slås ut. Detta är därför en\r\nregionalpolitisk och fördelningspolitisk fråga. Det\r\när sådana beslut som vi måste fatta i den här\r\nkammaren, så att vi slipper sitta och se en sådan\r\nförödelse. Jag vill säga till Erik Åsbrink: Gör något!</pre><pre>Anf. 37 Statsrådet ERIK ÅSBRINK (s):</pre><pre>Herr talman! Det pågår en tävlan i det här landet\r\nfrån många håll om vem som mest och bäst kan\r\nsänka skatter. Socialdemokraterna tänker inte\r\ndelta i denna tävlan. Det är en ansvarslöshet och ett\r\nlättsinne som breder ut sig. Stora, konkreta löften\r\nom våldsamma skattesänkningar ställs ut. Men\r\nväldigt litet sägs om hur det skall betalas.</pre><pre>Daniel Tarschys, jag är inte motståndare till att\r\nsänka skattetrycket, men förutsättningen är att\r\nman talar om exakt hur det skall betalas. Skall man\r\ndra ned på inkomsterna, måste man också dra ned\r\npå utgifterna. Men konkreta skattesänkningslöften\r\nsom förenas med allmänt svammel och luddigt tal\r\nom finansiering, är inte acceptabelt. Sedan har det\r\nnaturligtvis också en viss betydelse vilka skatter\r\nsom sänks. Jag menar att om skatterna skall sänkas\r\nskall detta stå i överensstämmelse med principerna\r\nbakom skattereformen. Vissa skattesänkningar gör\r\ndet, andra gör det inte. Att bryta sönder principen\r\nom en likformig beskattning av arbete och kapital,\r\natt gå ifrån dubbelbeskattningen på\r\naktieutdelningar, att ensidigt sänka skatten där, var\r\nett flagrant brott mot vår uppgörelse om\r\nskattereformen. Detta skedde inte i höstas, Anne\r\nWibble, utan det skedde tidigare i år.</pre><pre>Vi har på ömse håll accepterat, vilket jag tror var\r\nbra, att vissa smärre krumelurer får tolereras på\r\nbåda håll. Det tror jag tillhör spelets regler. Men\r\ndet finns en gräns för hur långt man kan gå. Och där\r\ngick ni för långt. Jag ångrar att jag inte\r\nbrännmärkte detta omedelbart. Där var min\r\ntolerans för stor.</pre><pre>Till Görel Thurdin vill jag om bostadstilläggen säga\r\nföljande. Det var väl bra att det visade sig vara långt\r\nfärre pensionärer som var i behov av detta extra\r\ntillskott. På ett märkligt sätt skall även detta vändas\r\nmot oss, och det sägs att det var ett svek, ett hån,\r\nosv. Det sade inte Görel Thurdin, men det har\r\nandra sagt. Det var väl bra att det generella\r\npensionssystemet fungerade så bra att 99 % av\r\nlandets pensionärer kommer över den här\r\nbidragsnormen. Och den enda lilla procent som\r\nkommer under denna norm skall vi hjälpa. Och\r\ndessa personer hamnar inte under normen på grund\r\nav skattereformen, utan de hamnar under denna\r\nnorm av andra orsaker.</pre><pre>Skattereformen gäller alltjämt. Jag vill understryka\r\ndetta. Vi står fast vid den och tänker inte gå ifrån\r\nden både därför att det var en uppgörelse och\r\nframför allt därför att det är en bra skattereform.\r\nDen skall inte överges, utan den skall bevaras.\r\nGivetvis kommer det att behöva göras förändringar\r\nav olika slag när det gäller våra skatter i framtiden,\r\nmen enligt min mening är de grundläggande\r\nprinciperna alltjämt giltiga.</pre><pre>Med anledning av dagens diskussion vill jag säga att\r\ndet blir en lagrådsremiss, och så snart som möjligt\r\nkommer vi att lägga fram en proposition om en\r\nsänkning av matmomsen. Har vi inte möjlighet att\r\nlägga fram en proposition, kommer vi att väcka en\r\nmotion, varefter riksdagen får ta ställning. Vad som\r\nskall ske om det blir en annan\r\nregeringskonstellation i höst vet jag inte, och den\r\nhär debatten har inte underlättat min förståelse.\r\nMen jag tror att det finns anledning att på nytt fråga\r\nde tre till fem partier som möjligen kan vara med\r\noch göra upp om den här saken. Jag tror att\r\nväljarna har intresse av ett besked.</pre><pre>Andre vice talmannen anmälde att Daniel\r\nTarschys, Anne Wibble och Görel Thurdin anhållit\r\natt till protokollet få antecknat att de inte ägde rätt\r\ntill ytterligare inlägg.</pre><pre>Överläggningen var härmed avslutad.</pre><pre>4 § Svar på interpellation 1990/91:183 om\r\nbistånd och miljö</pre><pre>Anf. 38 Jordbruksminister MATS\r\nHELLSTRÖM (s):</pre><pre>Herr talman! Anna Horn af Rantzien har frågat\r\nLena Hjelm-Wallén hur det svenska biståndet\r\nförhåller sig till risodling med hybridsorter.</pre><pre>Statsrådet Lena Hjelm-Wallén är på utrikesresa i\r\ndag. Hon deltar i Rajiv Gandhis begravning, varför\r\njag lämnar svaret i hennes ställe.</pre><pre>I interpellationen refereras till en artikel i\r\ntidskriften Beijing Review, där det hävdas att\r\nhälften av Kinas risproduktioin inom kort kommer\r\natt ske med hjälp av hybridsorter. Det skulle föra\r\nmed sig en utarmning av lokala rissorter och frigöra\r\nstora mängder metangas, enligt Anna Horn af\r\nRantzien.</pre><pre>Hybridris är framavlat ris som ger högre avkastning\r\nän traditionella rissorter. Den stora ökningen av\r\nlivsmedelsproduktionen i bl.a. Indien, som före\r\nden s.k. gröna revolutionen led av ständiga\r\nsvältkatastrofer, har i stor utsträckning möjliggjorts\r\ngenom att förädlade grödor används. Som Anna\r\nHorn af Rantzien påpekar är hybridsorter ofta mer\r\nkrävande i vad gäller näringstillförsel och\r\nskadebekämpning.</pre><pre>Vissa av de farhågor som uttrycks i interpellationen\r\när befogade. Det finns tecken som tyder på att\r\nhybridris ökar frigörelsen av metangas, vilket\r\nnegativt påverkar klimat och ozonskikt. Ökad\r\nanvändning av konstgödsel och bekämpningsmedel\r\nutgör också en belastning på jordens bördighet och\r\nnärliggande miljö.</pre><pre>I de flesta u-länder är man medveten om de faror\r\nsatsning på högavkastande växtsorter medför.\r\nDessa länder har samtidigt kravet på sig att föda\r\nväxande befolkningar.</pre><pre>Det av biståndet finansierade forskningsstödet\r\nutgör här en resurs för att främja uthålliga\r\nlösningar. Sverige ger genom SAREC stöd både\r\nbilateralt till jordbruksforskning i u-länder och till\r\nden konsultativa gruppen för internationell\r\njordbruksforskning.</pre><pre>Risforskningsinstitutet International Rice\r\nResearch Institute ingår i den konsultativa\r\ngruppen. Där studeras ingående hur odling av olika\r\nrissorter påverkar miljön. De strategier som på\r\nsenare år har utvecklats där betonar anpassning till\r\nlokala förutsättningar såväl ekonomiskt och socialt\r\nsom miljömässigt.</pre><pre>För närvarande finansierar SAREC ett samarbete\r\nmellan risforskningsinstitutet och Sri Lanka, där\r\nbl.a. miljöaspekterna står i fokus. Vidare har\r\nsamma institut helt nyligen startat ett projekt där\r\njust sambandet mellan risodling och frigörelse av\r\nmetangas kommer att studeras.</pre><pre>Ett av de fem målen för det svenska biståndet är att\r\nbiståndet skall bidra till en för miljön skonsam\r\nutveckling. Detta avspeglas i särskilt hög grad i\r\nSIDAs bistånd till jordbrukssektorn, där miljö och\r\nmarkvård ägnas stor uppmärksamhet i biståndet till\r\nsamarbetsländerna. Inom det särskilda\r\nmiljöprogrammet har också initiativ tagits inom\r\njordbruksområdet, t.ex. det regionala\r\nmarkvårdsprogrammet i Östafrika.</pre><pre>Miljömålet avspeglas också i SARECs dialog med\r\nu-länder rörande just jordbruksforskning, där\r\nSAREC starkt betonar bevarandet av den\r\ngenetiska mångfalden och miljövänliga odlingssätt.</pre><pre>Inom det svenska forskningsbiståndet är det en\r\növergripande målsättning att stödja u-länders\r\nsträvan att bygga upp en egen forskningskapacitet.\r\nSkälet till det är den stora betydelse ett eget\r\nvetenskapligt kunnande har på dessa områden. Det\r\när endast med hjälp av ett sådant kunnande som u-\r\nländer på ett kritiskt och lokalt anpassat sätt kan\r\ndra nytta av de nya möjligheter som vetenskapen\r\nändå förser oss med.</pre><pre>Anf. 39 ANNA HORN AF RANTZIEN\r\n(mp):</pre><pre>Herr talman! Jag skall be att få tacka så mycket för\r\nsvaret. Det var ju utförligt. Men jag tycker att det\r\ninte var helt bra, eftersom det finns t.o.m. en del\r\nmotsägelser.</pre><pre>Erik Åsbrink sade att vi har lyssnat på en cirkus\r\nutan like. Det är sant. Det är krångligt med\r\nekonomi, och många yttranden var\r\nmotsägelsefulla. Tyvärr blir naturtillgångarna i dag\r\nalltmer en lekboll i den allt krångligare och\r\nriskfylldare ekonomin. Det är farligt särskilt för\r\nfattiga folk och med tanke på överlevnaden i\r\nframtiden. Här rör det sig ju om en fortsättning av\r\nden gröna ekonomin som norrmannen Borlaug fick\r\nnobelpris för en gång i tiden. Sedan gick luften ur\r\nballongen mycket snabbt, dessa revolutionerande\r\nupptäckter som skulle lösa jordens alla problem.\r\nMan upptäckte mycket snart att nackdelarna med\r\nhybridförfarandet var enorma.</pre><pre>När man hybridiserar en gröda får man ju\r\nheterosiseffekt, dvs. den effekten att avkomman\r\nblir större, kraftigare och mera avkastande än de\r\ntvå ursprungliga moderplantorna. I nästa\r\ngeneration blir det på nytt en utklyvning, så att det\r\ngamla återkommer. Man kan alltså inte själv\r\nanvända hybridriset. De fattiga bönderna kan alltså\r\ninte själva ta utsäde, utan de blir beroende av de\r\nföretag som har tagit hand om utvecklingen. Som\r\nvanligt blir det oljebolagen. När det gäller\r\nfrökontrollen vill naturligtvis oljebolagen ha\r\nmöjlighet att sälja både handelsgödsel och biocider.\r\nDen fattiga bonden blir beroende dels av köp av ris\r\nför utsäde, dels av köp av handelsgödsel och\r\nbesprutningsmedel. Då kommer bondens ekonomi\r\nfarozonen samtidigt som han ökar miljöriskerna.\r\nHan förgiftar vattnet med biociderna. Tidigare\r\nodlade man fisk i dammarna. Fisken gödslade riset.\r\nBonden behövde inte köpa gödselmedel. Nu dog\r\nfisken, och bonden har inte längre det viktiga\r\nproteintillskott som fisken innebär. Dessutom får\r\nhan lägga ut mer pengar. Förgiftningarna av vattnet\r\ngår vidare till grundvattnet och påverkar allt liv.\r\nDessutom påverkas luften genom att metangas\r\nbildas, som i allra högsta grad bidrar till framför allt\r\nväxthuseffekten.</pre><pre>I svaret står det också att medvetenheten är mycket\r\nstor hos dem som arbetar på det här området. Men\r\ndå frågar man sig: Hos vilka? Det gäller inte den\r\nfattiga bonden som använder rissorterna. Alldeles\r\nriktigt skrivs det i svaret att SIDA blir alltmer\r\nmedvetet om riskerna i jordbruket. SIDA går ju\r\nockså, fast litet för långsamt, över till ståndpunkten\r\natt man skall vända sig direkt till dem som arbetar i\r\njordbruket. Man skall då se till att jordbruket\r\ngrundas på uthållighet och framför allt på självtillit.\r\nSjälvtillit har av oss i miljöpartiet de gröna flera\r\ngånger framförts som ett absolut nödvändigt mål\r\nför allt u-landsbistånd i framtiden.</pre><pre>Jag vill bara sluta med att säga att i botten på de\r\nhär problemen ligger naturligtvis den allra svåraste\r\nfrågan vi har att ta itu med, nämligen\r\nbefolkningsfrågan, som man nästan alltid går förbi.\r\nMan nämner den och sedan går man vidare därför\r\natt den är så svår. I botten ligger dessutom vårt\r\nekonomiska system, som aldrig hittills talat om hela\r\nsanningen.</pre><pre>Anf. 40 Jordbruksminister MATS\r\nHELLSTRÖM (s):</pre><pre>Herr talman! Anna Horn af Rantzien inledde med\r\natt säga att det fanns motsägelser i svaret. Jag\r\nförsökte lyssna noga, men jag kunde inte höra att\r\nAnna Horn af Rantzien på någon punkt pekade på\r\nnågon sådan motsägelse. Det kan jag begripa, för\r\nsvaret är ganska tydligt. Det är också ett positivt\r\nsvar i den meningen att alla de tendenser som Anna\r\nHorn af Rantzien har beskrivit finns med. De är\r\nbesvärande och de är i vissa fall allvarliga. Däremot\r\nkan man inte göra den generaliseringen av just de\r\nhär tendenserna att de präglar all växtförädling\r\ninom den s.k. gröna revolutionens ram. Det vore\r\natt gå för långt.</pre><pre>De tendenser som har påpekats här i debatten är\r\nallvarliga och dem vill vi motarbeta. Hur kan vi\r\ngöra det? Jo, precis som vi uttrycker det i\r\ninterpellationen, genom att hjälpa u-länder att\r\nsjälva bygga upp en kunskapsresurs och en\r\nvetenskaplig kapacitet.</pre><pre>Det är en ren tillfällighet att jag råkar ge det här\r\nsvaret. Jag råkar vara biståndsminister i dag,\r\neftersom Lena Hjelm-Wallén är borta. Samtidigt\r\npassar det mig mycket bra att få ge det här svaret.\r\nDet är alltså inte enbart biståndsministern i\r\nregeringen som engagerar sig i de här frågorna. Jag\r\ngör det också som jordbruksminister. Jag har bl.a.\r\npå det nordiska planet tagit initiativ till att vi inom\r\ndet nordiska samarbetet skall bredda det stöd vi ger\r\ntill utvecklingen av det genetiska arvet i södra\r\nAfrika. Det finns som bekant en nordisk genbank\r\nför SADCC-länderna. Den typen av samarbete vill\r\näven vi som står för ett sektorsansvar, dvs.\r\njordbrukssidan, bredda, samtidigt som Lena\r\nHjelm-Wallén genom den mycket omfattande\r\nbiståndsapparat vi har på ett mer systematiskt sätt\r\nhar möjlighet att utveckla det som nämns i svaret.</pre><pre>SAREC är en utomordentligt viktig institution.\r\nDess verksamhet har jag stött på i många u-länder.\r\nJag vet att det finns många forskare i olika\r\nvärldsdelar som djupt uppskattar den typ av bistånd\r\nsom SAREC ger. Man bidrar till självständighet\r\ngenom att mottagarna skaffar sig kunskap, så att de\r\nhar möjlighet att värdera de ofta mycket negativa\r\nerbjudanden som görs av stora multinationella\r\nbolag. De kopplar samman bekämpningsmedel,\r\nutsäde och annat. Det är bra att ha en sådan\r\nkunskapsbas att man förstår att utveckla sina egna\r\nlokala grödor, som ofta är mycket lämpligare att\r\nutveckla än de grödor som de multinationella\r\nföretagen sprider i en rad olika länder.</pre><pre>Jag har också själv på ort och ställe i Afrika haft\r\nmöjlighet att se hur det svenska biståndet fungerar\r\noch på vilket sätt man med stor entusiasm bygger\r\nupp en kunskapsbank och även utvecklar en egen\r\nkapacitet. Jag har sett unga agronomer i\r\nMoçambique, som under mycket besvärande\r\nomständigheter, bekämpade av mördarband, går ut\r\npå fälten och arbetar med växtförädlingen, som\r\ndelvis fått stöd ur det svenska biståndet. Det är\r\ngivet att det är en mycket viktig del av vårt bistånd,\r\natt utveckla möjligheten till självständighet hos u-\r\nländerna. Jag tror inte att det finns någon\r\nmotsättning mellan regeringen och Anna Horn af\r\nRantzien i detta avseende. Detta är en viktig fråga.</pre><pre>Anf. 41 ANNA HORN AF RANTZIEN\r\n(mp):</pre><pre>Herr talman! Jag håller med statsrådet Hellström\r\nom att det pågår mycket fint i den här vägen. Man\r\nhar blivit medveten om den fruktansvärda\r\nutarmning som redan har gått fram över världen i\r\nsamband med den genetiska mångfalden. Det var\r\nbra att statsrådet tog upp just den frågan, samtidigt\r\nsom man frågade efter de motsättningar som jag\r\ninte tog upp. De framgick litet av det jag sade, men\r\njag talade inte om vilka motsättningarna var.</pre><pre>Det står bl.a. i svaret att:</pre><pre>''Miljömålet avspeglas också i SARECs dialog med\r\nu-länder rörande jordbruksforskning, där SAREC\r\nstarkt betonar bevarandet av den genetiska\r\nmångfalden och miljövänliga odlingssätt.''</pre><pre>Det jag har dragit fram som fråga i dag, denna\r\nväldiga framfart med hybridris, är precis ett\r\nutarmande av den genetiska månfalden. Det är inte\r\nett miljövänligt odlingssätt. Detta är alltså\r\nnågonting som nu anses skall täcka halva Kinas\r\nrisodlingsareal. Det har spritt sig till hundra andra\r\nländer. Det är faktiskt ett bekymmer.</pre><pre>Samtidigt börjar man upptäcka att vi inte skall\r\narbeta på det här sättet, utan vi skall gå fram just\r\nsom SAREC säger. Vi skall tänka på den genetiska\r\nmångfalden och det miljövänliga odlingssättet. Jag\r\nvet att också SIDA arbetar på det här sättet. Jag har\r\nsjälv varit med och sett SIDAs utveckling, från\r\nstora projekt som högutbildade får ta hand om till\r\nsmåskaligare projekt som vänder sig direkt till dem\r\nsom jobbar med dem. Det är hemskt viktigt att i\r\nutvecklingsarbetet återge människorna i de fattiga\r\nländerna deras självtillit, att få dem att tro på det\r\nkunnande som de har och att ge dem ännu mer\r\nkunnande. Det är enormt viktigt. Det är inte\r\ngenom sådana storskaliga projekt som hybridriset\r\nsom man når det målet. Den här mannen som har\r\nupptäckt detta ris är verkligen värd stor beundran.\r\nHan har gjort ett fantastiskt forskningsarbete. Han\r\nkallas i den här tidningen för ''The Man who\r\nbrought Gospel to the World''. Visst gjorde han\r\ndet, men gospeln kommer att skorra hårt i öronen\r\nganska snart. Det kommer att visa sig, precis som\r\nmed den gröna revolutionen, att det har\r\nfruktansvärda nackdelar.</pre><pre>Anf. 42 Jordbruksminister MATS\r\nHELLSTRÖM (s):</pre><pre>Herr talman! Det är uppenbarligen inte några stora\r\nmeningsskiljaktigheter mellan oss, därför kan\r\ndebatten bli ganska begränsad. Men jag vill peka på\r\natt det just i svaret talas om att SAREC finansierar\r\nett samarbete mellan risforskningsinstitutet och Sri\r\nLanka där miljöaspekterna lyfts fram. Där gäller\r\nalltså inte bara avkastningen, som Anna Horn\r\ntalade om. Risforskningsinstitutet har helt nyligen\r\nstartat ett projekt som tar upp exakt den fråga som\r\när Anna Horns af Rantzien interpellation till\r\nregeringen, nämligen sambandet mellan risodling\r\noch metangas.</pre><pre>Låt mig avslutningsvis, utöver det som har sagts i\r\ndebatten, säga att det också är viktigt att vi\r\nordentligt vidareutvecklar vår egen\r\njordbruksreform. Med det gamla\r\nregleringssystemet och den gamla\r\njordbrukspolitiken har man under lång tid också i\r\nvårt land alltför mycket iniktat\r\nväxtförädlingsarbetet på avkastning. Där har skett\r\nett trendbrott, en omsvängning och genetiskt\r\nbevarande och miljöaspekter står i förgrunden på\r\nett helt annat sätt. Den viktiga livsmedelspolitiska\r\nreform som riksdagen fattade beslut om förra året\r\ninnebär också att man går från den insnävning och\r\nensidighet som präglat de gamla regleringarna och\r\nger möjligheter till en ökad genetisk variation. Det\r\när viktigt att vi i vår egen forskning, vårt eget arbete\r\ni Sverige utvecklas så att vi får ett mer miljövänligt\r\njordbruk och en bra genetisk variation, som också\r\nkan utgöra en resursbas för andra länder och\r\nforskare att lära sig av.</pre><pre>Anf. 43 ANNA HORN AF RANTZIEN\r\n(mp):</pre><pre>Herr talman! Jag tror också att vi i mycket talar om\r\nsamma sak. Men ibland blir det ändå litet snett. Jag\r\nhoppas verkligen att det som jordbruksministern\r\nsäger om det svenska jordbruket, att vi är inne på\r\nsamma linje, är en sanning. Vi behöver också gå\r\növer till ett mindre beroende jordbruk, ett mer\r\nsjälvbärande jordbruk. Men i den senaste\r\njordbrukspolitiken har inte det avspeglats, utan där\r\nanpassar vi helt vårt jordbruk till de ekonomiska\r\nförhållandena i världen, som ändå är så\r\nfruktansvärt osäkra, därför att ekonomin vilar på\r\nen sådan osäker grund. Det får regera över de\r\nekologiska förhållandena. Det har alltid visat sig,\r\noch därmed tänker jag sluta, att när vi inte håller\r\noss inom de ekologiska ramarna slår naturen alltid\r\ntillbaka förr eller senare.</pre><pre></pre><pre>Anf. 44 Jordbruksminister MATS\r\nHELLSTRÖM (s):</pre><pre>Herr talman! Det livsmedelspolitiska beslut som\r\nalla partier utom miljöpartiet röstade för här i\r\nriksdagen förra året innebär ju en mera miljövänlig\r\ninriktning av jordbruket. Det innebär också att\r\nSverige går före i en rad avseenden när det gäller\r\natt minska användningen av bekämpningsmedel i\r\njordbruket. Vi har ju pålagor beträffande\r\nanvändningen av konstgödsel och kemiska medel,\r\nnågot som ingalunda uppskattas av producenterna.</pre><pre>Kanske var ni i miljöpartiet i någon mån för\r\nproducentvänliga förra året för att ha mod att stå\r\nupp för en politik som faktiskt innebär att man\r\nbryter med ekonomiska intressen. Så blir det ju när\r\nvi ger miljön och genetiken ett betydligt större\r\nutrymme jämfört med den gamla politiken, som\r\nalltså var mera producentinriktad.</pre><pre>Överläggningen var härmed avslutad.</pre><pre>\r\n5 § Svar på interpellationerna 1990/91:184 och\r\n197 om miljöeffekterna m.m. av indiskt\r\nfördämningsprogram</pre><pre>Anf. 45 Finansminister ALLAN LARSSON\r\n(s):</pre><pre>Herr talman! Viola Claesson har frågat\r\nmiljöministern om biståndet till Narmadaprojektet\r\nvägleds av omsorg om miljön och naturresurserna i\r\nIndien samt efterfrågat vilka sociala konsekvenser\r\nprojektet får för de människor som tvingas flytta\r\nnär stora markområden sätts under vatten.\r\nRagnhild Pohanka har dessutom frågat\r\nmiljöministern om det i samband med\r\nNarmadaprojektet har gjorts någon utredning vad\r\ngäller avdunstning från dammarna, försumpning\r\noch markförstöring samt om man har undersökt\r\nmera miljövänliga alternativ med en småskalig\r\ninriktning.</pre><pre>Arbetet inom regeringen är så fördelat att det är jag\r\nsom skall svara på interpellationerna.</pre><pre>Syftet med Världsbankens insatser i Indien, liksom\r\ni andra låntagarländer, är att långsiktigt höja\r\nlevnadsstandarden för de fattigaste\r\nbefolkningsgrupperna. Narmadaprojektet bidrar\r\npå flera sätt till att detta kan förverkligas. Projektet\r\nkommer t.ex. att ge avsevärda bidrag till\r\nenergiförsörjningen för både hushåll och industri.</pre><pre>Det bör framhållas att livsmedelsbristen har varit\r\nstor i det berörda området under 1980-talet.\r\nGenom en utbyggnad av bevattningssystemen\r\nkommer projektet att möjliggöra en ökad\r\nproduktivitet i jordbruket och därmed en ökad\r\njordbruksproduktion. Genom projektet kommer\r\nockså tillgången på dricksvatten att förbättras för\r\nmånga människor.</pre><pre>Det är den indiska regeringen som ansvarar för\r\nNarmadaprojektets uppläggning och\r\ngenomförande. Världsbanken har beviljat tre lån\r\npå sammanlagt 450 miljoner dollar till projektet.\r\nBanken finansierar genom sin långivning endast en\r\nmindre del av projektet. Även om banken kan och\r\nbör ställa villkor för sin medverkan kan den således\r\ninte diktera projektets uppläggning för de indiska\r\nmyndigheterna.</pre><pre>Lån har tidigare begärts från Indien till den andra\r\nav de två större dammar som planerats, det s.k.\r\nNarmada Sagar-projektet. Banken har dock\r\nbeslutat att för närvarande inte gå vidare med detta\r\nprojekt. Däremot planeras ett lån på omkring 150\r\nmiljoner dollar till utveckling av jordbruket i\r\nNarmadadalen. Pengarna kommer bl.a. att\r\nanvändas till trädplantering för att förhindra\r\njorderosion samt till stöd för naturreservat i\r\nområdet.</pre><pre>Ett projekt av den typ som det här är fråga om får\r\nmed nödvändighet även negativa effekter för\r\nmånga människor. Det gäller särskilt för de ca\r\n70 000 personer som är bosatta inom de områden\r\nsom kommer att läggas under vatten. Från den\r\nsvenska regeringens sida har vi fäst särskilt stor vikt\r\nvid att dessa personer ges tillfredsställande\r\nkompensation. Vi har haft stöd i denna strävan\r\nbl.a. från övriga nordiska länder.</pre><pre>Förbättringar har också skett i detta avseende. Det\r\nfinns nu en gemensam policy för folkomflyttningen,\r\nsom har antagits av de tre inblandade delstaterna\r\nsamt av den indiska centralregeringen. Denna\r\npolicy innebär att alla som tvingas flytta garanteras\r\nlikvärdig eller bättre standard efter flyttningen. De\r\nberörda myndigheterna har ålagts att regelbundet\r\nrapportera om efterlevnaden av dessa principer.\r\nKompensation kommer att ges även till dem som\r\ninte äger mark men som ändå berörs av\r\ndammbygget. Det finns t.o.m. möjligheter för\r\ntidigare jordlösa att komma i besittning av mark,\r\nvilket såvitt jag känner till är unikt för indiska\r\nförhållanden. Vidare har en tidtabell fastställts för\r\nsamtliga byar som måste flytta. Ansträngningar har\r\ndessutom gjorts för att förbättra informationen till\r\nde berörda befolkningsgrupperna.</pre><pre>Det är dock inte tillräckligt att banken ställer hårda\r\nkrav för sin medverkan. Erfarenheten visar att\r\nefterlevnaden av dessa krav kontinuerligt måste\r\nföljas upp och övervakas. Direktkontakter med de\r\nberörda befolkningsgrupperna är ett nödvändigt\r\ninslag i denna uppföljning. Oberoende\r\nmiljöorganisationer har också en central roll i detta\r\narbete. En annan viktig funktion som\r\nmiljöorganisationerna har är att fästa i-ländernas\r\nuppmärksamhet på de problem som den här typen\r\nav projekt för med sig.</pre><pre>Knappast något utvecklingsprojekt i Indien har\r\nutsatts för en så noggrann granskning som\r\nNarmadaprojektet. Såväl banken som de indiska\r\nmyndigheterna har utrett ett stort antal tänkbara\r\nalternativ till det nuvarande projektet. Det har i\r\ndebatten hävdats att mindre dammar skulle vara\r\nmera kostnadseffektiva och att de dessutom skulle\r\ninnebära mindre ingrepp i miljön. Jag delar\r\nuppfattningen att småskaliga projekt kan ha många\r\nfördelar, inte minst genom att sådana lösningar ofta\r\nerbjuder en större flexibilitet. Det finns dock ingen\r\ngiven regel som säger att småskaliga alternativ\r\nalltid är att föredra. En lösning med enbart små\r\ndammar skulle i det här fallet innebära att betydligt\r\nstörre landområden sättes under vatten jämfört\r\nmed den nu aktuella dammen. Kostnaderna skulle\r\ndessutom bli höga. Det är riktigt, som Ragnhild\r\nPohanka påpekar, att bevattningsprojekt kan få\r\neffekter i form av försumpning och\r\nmarknadsförstöring om vattnet i kanalerna blir\r\nstillastående eller om alltför stora mängder släpps\r\npå. Tidigare erfarenheter har dock tagits till vara i\r\nNarmadaprojektet. Särskild omsorg har ägnats åt\r\ndessa problem då bevattningskanalerna har\r\nkonstruerats. Bl.a. kommer pumpanläggningar att\r\ninstalleras för att hindra att vattnet står stilla.</pre><pre>På initiativ av flera länder, däribland Sverige, har\r\nen oberoende grupp av personer tillsatts för att\r\nfölja upp miljöeffekterna och de frågor som är\r\nknutna till folkomflyttningarna. Gruppen kommer\r\natt resa runt i området och tala med såväl\r\nmyndigheter som representanter för\r\nlokalbefolkningen. Man kommer även att ta direkt\r\nkontakt med berörda människor. Gruppens arbete\r\nberäknas vara klart i januari 1992. Beslut om\r\neventuella åtgärder med anledning av gruppens\r\nrapport kommer att fattas av bankens chef eller av\r\ndess styrelse.</pre><pre>Herr talman! Narmadaprojektet är ett omfattande\r\noch komplicerat projekt med konsekvenser för\r\ntiotals miljoner människor i Indien. Det har också\r\nblivit Världsbankens mest kontroversiella projekt.\r\nI syfte att ge riksdagens ledamöter och andra\r\nintresserade tillfälle att bättre orientera sig om\r\nprojektet och Världsbankens roll i det\r\nsammanhanget avser finansdepartementet att\r\nbjuda in representanter för banken till Sverige vid\r\nen lämplig tidpunkt. Det är min avsikt att särskilt\r\ninbjuda Viola Claesson och Ragnhild Pohanka till\r\ndenna sammankomst.</pre><pre>Anf. 46 VIOLA CLAESSON (v):</pre><pre>Herr talman! Jag ber att få tacka Allan Larsson för\r\nsvaret. Jag vill också tacka för den särskilda\r\ninbjudan som Allan Larsson kom med i slutet av sitt\r\ninlägg här.</pre><pre>Under många år har mitt parti, vänsterpartiet,\r\nkritiserat Världsbanken och det svenska\r\nengagemanget i fråga om denna. Vi har inte varit\r\nensamma om att framföra denna kritik. Bankens\r\nfinansiering av miljökatastrofer, folkförflyttningar,\r\nsterilisering och andra förödande former av\r\n''bistånd'' har utsatts för en omfattande\r\ninternationell kritik.</pre><pre>Finansministern har en helt annan uppfattning om\r\nVärldsbanken. Han säger kategoriskt i sitt svar att\r\nsyftet med bankens insatser är ''att långsiktigt höja\r\nlevnadsstandarden för de fattigaste\r\nbefolkningsgrupperna'' i olika låntagarländer.\r\nAllan Larsson säger t.o.m. att Narmadaprojektet\r\nbidrar till att så här höga syften kan förverkligas.</pre><pre>Men är det inte så, Allan Larsson, att det råder en\r\nskriande brist på samstämmighet mellan\r\nVärldsbankens skrivna policy och det som sker i\r\npraktiken? Vad och vem är det som styr denna\r\npraktik? Jo, bl.a. USA med sitt 60-procentiga\r\ninflytande över Världsbankens beslut. Utifrån\r\ndenna maktposition kräver nu USA en kursändring\r\nför att Världsbankens utlåning i högre grad skall\r\nstyras till den privata sektorn. Det innebär i klartext\r\natt USA agerar för att påskynda den privatisering\r\nav ekonomierna som inletts i Östeuropa och i\r\nmånga länder i tredje världen.</pre><pre>Finansministern visar i sitt svar att han trots allt\r\ninser att Narmadaprojektet får negativa följder för\r\nmånga människor i Indien. Men det som dominerar\r\nsvaret är en mycket glättad och friserad bild av\r\nprojektet. Där finns dessutom direkt felaktiga\r\nuppgifter som Allan Larsson måste rätta till. I\r\nanslutning till beskrivningen om kompensation till\r\ndem som drabbas av dammbygget påstår\r\nfinansministern att det skulle ha fastställts en\r\ntidtabell för samtliga de byar som måste flytta.\r\nDetta är ju osanning, Allan Larsson! Det finns\r\ntillräckligt många grupper och människor som\r\narbetar både i Sverige och internationellt och som\r\nhar utomordentligt goda och direkta kontakter,\r\nbl.a. med Washington, som kan få bekräftat eller\r\ndementerat uppgifter som handlar bl.a. om\r\nNarmadaprojektet. Alla uppgifter som jag har fått\r\nfram säger att den uppgift som Allan Larsson har\r\nkommit med inte är sann.</pre><pre>De som har erbjudits mark inom nya områden --\r\ndet som Allan Larsson benämner som unikt i\r\nindiska sammanhang -- utgör till antalet en\r\nmikroskopiskt liten skara. Dessutom är den mark\r\nsom har erbjudits dessa människor som har\r\ndrabbats så hårt oanvändbar. Det går inte att bruka\r\nmarken. Det är t.ex. bergsmarker eller mark som\r\nredan används av andra grupper och individer. Var\r\nskall de ta vägen?</pre><pre>Det finns ytterligare en fråga som jag vill ta upp.\r\nEn uppgift i interpellationssvaret säger att lån har\r\ntidigare begärts av Indien till den andra av de två\r\nstörre dammar som planeras, den s.k. Narmada\r\nSagar-dammen. Många har undrat, Allan Larsson,\r\nvilket ståndpunkt Världsbanken skall inta -- om\r\nlånet skall beviljas eller ej. Nu säger Allan Larsson\r\natt Världsbanken har beslutat att för närvarande\r\ninte gå vidare med detta projekt. Jag har försökt att\r\nfå även denna uppgift bekräftad. Så sent som för en\r\ntimme sedan när jag hade kontakter i detta ärende\r\nfick jag en helt annan uppgift, dvs. att\r\nVärldsbanken inte har sagt något i denna fråga än.\r\nJag säger inte att uppgiften är felaktig, men jag\r\nskulle gärna vilja veta av Allan Larsson exakt när\r\nVärldsbanken fattade detta beslut.</pre><pre>I samband med detta säger Allan Larsson att 150\r\nmiljoner dollar har beviljats. Det är ett särskilt och\r\nextra lån för utveckling av jordbruket i\r\nNarmadadalen. Det låter också bra. Pengarna\r\nskulle bl.a. användas till trädplantering för att\r\nförhindra jorderosion. Men än så länge lär det bara\r\nfinnas en skiss över projektet och då endast över de\r\nområden som skulle bli aktuella för trädplantering.\r\nDen uppgift som jag har fått säger att de områden\r\nsom har angetts i skissen är också sådana områden\r\ndär människor tvingas flytta. Det skulle bli fråga\r\nom ännu större tvångsförflyttningar på grund av de\r\nnya 150 miljonerna. Jag skulle gärna vilja att Allan\r\nLarsson kommenterar detta också.</pre><pre>Herr talman! Jag tar övriga frågor i mitt nästa\r\ninlägg. Men jag vill tala om att vänsterpartiet har\r\nagerat mer konkret när det gäller\r\nVärldsbanksgruppen genom att kräva att Sverige\r\nskall verka för att offentlighetsprincipen införs. Det\r\när nästan stört omöjligt att få reda på hur var och en\r\nröstar osv. i dessa sammanhang. Det tror jag Allan\r\nLarsson håller med om.</pre><pre>Anf. 47 RAGNHILD POHANKA (mp):</pre><pre>Herr talman! Jag får tacka för svaret och den fina\r\ninbjudan. Jag hoppas att det blir verklighet att vi\r\nkan få ställa frågor direkt till Allan Larsson.</pre><pre>Det har hänt så mycket i Indien, och det händer\r\nsaker hela tiden. Där finns 850 miljoner människor,\r\noch vi har nyss blivit påminda om genom mordet på\r\nRajiv Gandhi vilken dynamisk situation som råder\r\ni landet.</pre><pre>Ca 150 000 hektar skogar kommer att dränkas av\r\ndammarna. Naturliga skogar som har funnits i\r\nmiljontals år kan inte ersättas av nya skogar.\r\nSkogen består inte bara av träd. Hela faunan och\r\nfloran med alla dess varierade trädarter utgör\r\nskogen. Nyplanterade skogar är mera ekonomiskt\r\nän ekologiskt anpassade med nya trädarter, som\r\nkanske ej inte ens passar i trakten. Inga studier har\r\nutförts som uppskattar dimensionen av dessa\r\nförluster.</pre><pre>De två största dammarna Narmada Sagar, tidigare\r\nIndira, och Sardar Sarovar kommer att dränka ca\r\n56 000 hektar åkerjord. Denna jord är nästan helt\r\noch hållet resultatet av flodens slam och är därför\r\nextremt bördig, varför vattnet från dammen endast\r\nkommer att användas för att bevattna mindre\r\nbördiga jordar. Hela projektet med två mycket\r\nstora, 30 stora och 3 000 små dammar ger endast\r\n600--1 000 MW. Energitillförseln enligt de siffror\r\njag har fått fram är inte speciellt stor.</pre><pre>Behövs verkligen dammarna? Nej, vissa forskare\r\nanser inte detta. På grund av skogsskövlingen har\r\nfloden nästan torkat ut mellan monsunregnen, och\r\nden kraftiga erosionen minskar den bördiga jorden\r\nvarje år. Sedan 1859, när engelsmannen slaktade ut\r\ndjuren och man började använda ved som bränsle i\r\nstället för dynga, har skogsskövlingen förändrat\r\nklimatet och jorden. Då var floderna fyllda året\r\nrunt och två till tio fot djupa.</pre><pre>Skogsplanteringar skulle kunna förändra\r\nfuktförhållanden och bördigheten. Dammar som\r\nger energiproduktion och bevattning betyder\r\nförsumpning, försaltning och hemlösa människor.\r\nMan vill åstadkomma dricksvatten, elenergi och\r\nbevattning.</pre><pre>120 000 hektar mark hotas av försumpning. På\r\ngrund av att de två stora dammarna byggs behöver\r\n270 000 människor förflyttas. Här finns olika siffror,\r\nmen dessa siffror är väl underbyggda. Samtidigt får\r\nman vatten för 131 städer och 4 720 byar enligt\r\nberäkningarna. Jag har också andra siffror. Den\r\nsammanlagda folkomflyttningen rör över 1 miljon\r\nmänniskor om hela projektet genomförs. Det blir\r\nså många negativa konsekvenser av sådana\r\ndammbyggen.</pre><pre>I t.ex. Brasilien har skogsavverkningar och\r\ndammbyggen katastrofalt skövlat naturen.\r\nIndianer vädjar om upphävande av tidigare givna\r\nlån från Världsbanken för dammbyggena.\r\nTusentals kvadratkilometer skog har skövlats.\r\nVärldsbanken har satsat 3 miljarder där.</pre><pre>Vidare finns GAP i Turkiet. Världsbanken är inte\r\ninblandad där. Men det är ett projekt där det finns\r\nstora bevattningsanläggningar, och det gör att\r\nSyrien och Irak får mindre mängder vatten från\r\nEufrat och Tigris. Vatten är viktigare än olja i dessa\r\nområden.</pre><pre>Bevattningen av bomullsfälten runt Aralsjön från\r\nde floder som flyter dit har nästan tömt den stora\r\nsjön. Det blir döda saltöknar.</pre><pre>Assuandammen har bl.a. förstört Nilens delta, och\r\nvattnet tas inte till vara utan avdunstar.</pre><pre>Kotmale på Sri Lanka har mest gött multinationella\r\nbolag.</pre><pre>Frank Vogl i Världsbanken säger att kraven på\r\nförändringar i ekonomin har ofta drabbat de allra\r\nfattigaste. Han säger att trots nya hänsyn till miljö\r\noch människor innebär det inte att vi skall välja den\r\nlätta vägen och sluta engagera oss i\r\nutvecklingsprojekt som innebär miljörisker.</pre><pre>Av en artikel i DN den 26 april framgår det att man\r\nfrån G 7-mötet i Washington givit uttryck för att\r\nman hellre vill titta på ekonomin än på miljön och\r\nsociala frågor.</pre><pre>Narmadas bönder säger som våra norrländska\r\nbönder: ''Vi flytt int''. Vi vill inte flytta, och vi vill\r\ninte lämna fruktbart land. Det är regeringen som\r\ntvingar. Så säger en bonde vid namn Muhammed\r\nHaider.</pre><pre>Varför inte försöka med en mera småskalig\r\ninriktning i stället för att stödja dessa stora projekt?\r\nI början av svaret finns det några motsägande\r\nmeningar. Där står ''-- -- -- att långsiktigt höja\r\nlevnadsstandarden för de fattigaste\r\nbefolkningsgrupperna''. Senare kommer det en för\r\nmig motsägande mening: ''Ett projekt av den typ\r\nsom det här är fråga om får med nödvändighet även\r\nnegativa effekter för många människor.'' Det gäller\r\ndå just de fattigaste. De får inte alls den jord de har\r\nblivit lovade, och de får framför allt sämre jord. De\r\nfår dessutom ibland bara pengar som ersättning för\r\njorden. Vad skall de med pengar till när de inte kan\r\nköpa jord?</pre><pre>Det finns bara en medlem från Norden i\r\nVärldsbankens styrelse. Påverkan tillsammans med\r\nde övriga nordiska länderna är minimal. Jag tror\r\ninte att vi kan påverka så mycket, men vi kan säga\r\nifrån.</pre><pre>Anf. 48 Finansminister ALLAN LARSSON\r\n(s):</pre><pre>Herr talman! Det är värdefullt att frågan om\r\nNarmada-projektet och Värlsbankens insatser har\r\ntagits upp. Det är värdefullt att vi får tillfälle till en\r\ndiskussion om detta och redovisa både de kritiska\r\nsynpunkter som finns och de insatser som görs från\r\nsvensk sida, nordisk sida och i Världsbanken. Jag\r\nvälkomnar den diskussion som Viola Claesson och\r\nRagnhild Pohanka har tagit initiativ till.</pre><pre>Jag vill svara direkt på Viola Claessons frågor om\r\nde uppgifter som jag har lämnat. Dem har vi\r\ninhämtat från ansvariga tjänstemän i Värlsbanken.\r\nDet gäller tidtabellen, och det gäller uppgifterna\r\nom att låneansökan beträffande projektet Narmada\r\nSagar är avförd från banken. Dessa uppgifter har\r\njag ingen anledning att betvivla; vi har inhämtat\r\ndem från bästa tänkbara källor.</pre><pre>När det gäller frågan om offentlighetsprincipen är\r\nvår inställning att Sverige och den svenska\r\nregeringen skall redovisa sina ställningstaganden.\r\nResp. land får sedan redovisa sina\r\nställningstaganden. Det gäller den nordiska\r\nkretsen, och det gäller allmänt.</pre><pre>Får jag sedan säga några ord mer principiellt. Jag\r\ntycker att det är viktigt att konstatera att den\r\nfattigdomsstrategi som banken lade fast 1990 i\r\nWorld Development Report har rönt stor\r\ninternationell uppskattning. Huvudpunkterna i den\r\nstrategin är att skapa arbete åt de fattiga och att\r\nutveckla social service. Jag tror att det är viktigt att\r\nvi ser och erkänner de framsteg som sker på detta\r\nområde.</pre><pre>Det har också skett viktiga framsteg på\r\nmiljöområdet. Jag tycker att det är särskilt\r\nangeläget att säga några ord om det i den här\r\ndebatten, eftersom den handlar om detta. Det är\r\nnumera bankens policy att miljöhänsyn skall\r\nintegreras i alla delar av verksamheten. Ett konkret\r\nresultat av detta är att miljöfrekvensbeskrivningar\r\nutarbetas för alla de projekt som kan antas få stora\r\nkonsekvenser för miljön. Syftet är att tidigt fånga\r\nupp miljöeffekterna av planerade projekt.</pre><pre>Ansvaret vilar på låntagarländerna. Ett viktigt skäl\r\ntill detta är att man vill försöka höja\r\nmiljömedvetandet hos mottagarländernas\r\nmyndigheter. Det ger också möjlighet att tillföra\r\nkunskap och kompetens på miljöområdet.\r\nHärvidlag finns i dag ofta stora brister, det skall inte\r\nundanskymmas.</pre><pre>En viktig del av dessa beskrivningar utgörs av krav\r\npå konsultationer med berörda befolkningsgrupper\r\noch lokala miljöorganisationer. Bankens egen\r\nkompetens har förstärkts. Dels har man fått en\r\ncentral miljöenhet, dels är det nu över 100 personer\r\nsom arbetar med miljöfrågor i banken. Övriga\r\ntjänstemän, som inte är direkt engagerade i sådana\r\nuppgifter, har fått särskild utbildning.</pre><pre>En genomgång av miljösituationen i samtliga\r\nlåntagarländer har dessutom genomförts.\r\nResultatet av granskningarna kommer att ligga till\r\ngrund för bankens fortsatta insatser i landet i fråga.\r\nDet är viktigt att bankens insatser kan göras med\r\nutgångspunkt i en helhetssyn på mottagarländernas\r\nmiljöproblem.</pre><pre>När det gäller de globala miljöproblemen har\r\nbanken tillsammans med FNs miljöprogram,\r\nUNDP, tagit initiativet till den s.k. globala\r\nmiljöfonden. Fyra områden har särskilt pekats ut:\r\nklimatproblemen, skydd för den biologiska\r\nmångfalden, skydd för ozonlagret, samt vissa typer\r\nav vattenföroreningar. Sverige har bidragit till\r\ndenna fond med drygt 200 milj.kr. Det är vår\r\nförhoppning att fonden på ett verksamt sätt skall\r\nkomma att underlätta de förhandlingar som har\r\npåbörjats om en internationell klimatkonvention\r\noch en konvention till skydd för den biologiska\r\nmångfalden.</pre><pre>Mot den här bakgrunden är det min övertygelse att\r\nVärldsbanken spelar en positiv och värdefull roll\r\nnär det gäller att förbättra miljösituationen i\r\nlåntagarländerna. Det innebär inte att det saknas\r\nutrymme för förbättringar. Jag anser t.ex. att det är\r\nönskvärt med ett ökat engagemang från\r\nlåntagarländernas sida. Min uppfattning är att det\r\nsammantaget har skett en klar förbättring när det\r\ngäller Världsbankens insatser på miljöområdet.</pre><pre>Sverige har tillsammans med andra nordiska länder\r\nspelat en aktiv och konstruktiv roll som pådrivare\r\noch initiativtagare i miljöfrågor inom banken. Ett\r\nuttryck för detta är den särskilda instruktion i\r\nmiljöfrågor som vi har skickat till vår gemensamma\r\nnordiska representant i Washington. I uppdraget\r\ningår bl.a. att särskilt bevaka projekt där det finns\r\nrisk för att ursprungsbefolkningen drabbas\r\nnegativt. Utgångspunkten för det nordiska arbetet\r\när den målsättning om en hållbar utveckling som\r\nlanserades av Brundtlandkommissionen och som\r\nsedan har vunnit bred anslutning. Det är en stor\r\nglädje att kunna konstatera att det arbetet har burit\r\nfrukt i många avseenden. Jag kan försäkra att vi\r\näven fortsättningsvis kommer att hålla en hög profil\r\ni dessa frågor. Det betyder bl.a. att vi extra noga\r\nföljer Narmada och andra projekt som har stora\r\nmiljöeffekter.</pre><pre>Anf. 49 VIOLA CLAESSON (v):</pre><pre>Herr talman! Jag hoppas verkligen att de uppgifter\r\nsom Allan Larsson har fått från ansvariga\r\ntjänstemän och de bästa tänkbara källor i\r\nVärldsbanken är riktiga. Det vore ju mycket\r\nanmärkningsvärt om sådana tjänstemän skulle\r\nljuga det svenska finansdepartementet rakt i\r\nansiktet; jag hoppas alltså att det inte har hänt.</pre><pre>Men jag har en del andra kommentarer. Jag tror\r\ninte att vi här i en kort interpellationsdebatt exakt\r\nkan reda ut allt detta som har med Narmada-\r\nprojektet att göra, alla komplikationer och den\r\nförödelse som vi också befarar, vi som har\r\nengagerat oss i den här frågan.</pre><pre>Jag vill berätta för Allan Larsson att\r\nriksdagsledamöter från de flesta partier helt nyligen\r\nhär i riksdagshuset har haft ett seminarium om\r\nNarmada-projektet. Vi hade indiska gäster som är\r\nengagerade internationellt och i Indien för att\r\nförsöka rädda det som räddas kan och för att\r\nförsöka få både Världsbanken och ansvariga i\r\nIndien på andra, bättre och miljövänligare tankar.</pre><pre>Detta seminarium, som var arrangerat i\r\nriksdagshuset, har fått den trevliga fortsättningen\r\natt inte mindre än 128 riksdagsledamöter har\r\nundertecknat en ganska skarpt formulerad\r\nskrivelse, som har sänts till Världsbankschefen och\r\nsom tar upp bl.a. några av de saker som Ragnhild\r\nPohanka och jag har aktualiserat här i debatten. Vi\r\nhoppas att vi får ett svar från Världsbankschefen,\r\noch får vi inte det så kanske vi får tillfälle att så\r\nsmåningom ställa frågor vid ett sammanträffande,\r\nsom vi har fått en inbjudan till.</pre><pre>För att travestera vad Georg Andersson sade i en\r\ndebatt häromkvällen, skulle jag vilja säga att aldrig\r\nkunde jag dröma om att jag skulle få stå här och\r\ndebattera ett internationelt miljöprojekt med\r\nfinansminister Allan Larsson. Det är, tror jag, inte\r\nbara första utan definitivt också sista gången som\r\njag har den möjlighet här från talarstolen. Men\r\nunder den lilla tid som är kvar på det här riksmötet\r\nvill jag försöka påverka Allan Larsson att verkligen\r\nta upp ett resonemang när det gäller USAs\r\ninflytande. Håkan från finansdepartementet, som\r\nvar med på det seminarium vi hade i riksdagshuset,\r\nvar en av dem som öppet erkände att USA har en\r\nklar dominans i Världsbanken. Om det nu\r\ndessutom är så att man har en ny inriktning mot\r\nännu större privatisering när det gäller projekten,\r\nså menar jag att vi är verkligt illa ute. Jag vill gärna\r\nha en kommentar till detta.</pre><pre>Anf. 50 RAGNHILD POHANKA (mp):</pre><pre>Herr talman! Jag vill fortsätta där jag slutade. Man\r\nkan inte diktera för Världsbanken, men man kan\r\navstå från att låna pengar till och delta i\r\nverksamheten.</pre><pre>Oberoende miljöorganisationer har också en\r\ncentral roll i detta arbete, säger finansministern.\r\nMen de är ju till allra största delen motståndare till\r\ndet här projektet. Jag tycker att det bra om man\r\ntalar med dem.</pre><pre>Det är klart att man har granskat det här projektet\r\nnoga. Det är ju det största projektet någonsin i\r\nvärlden.</pre><pre>Att det blir markförstöring endast om vattnet i\r\nkanalerna är stillastående -- det stämmer inte.\r\nAvdunstningen är så kraftig i det här klimatet att\r\ndet endast hjälper marginellt om man ser till att\r\nvattnet är i rörelse.</pre><pre>Det är alltså helt klart att detta är ett kontroversiellt\r\nprojekt, och det beror delvis på att det är så stort.\r\nDe 150 miljoner dollar som man nu tillskjuter\r\nytterligare är endast dåliga restaureringspengar.\r\nTänk om Narmada-projektets samlade pengar\r\nskulle användas för att restaurera Indiens skogar!\r\nNu är 7 % av Indiens mark täckt av skogar, och det\r\nskulle behövas 40 % för att det skulle vara\r\nekologisk balans.</pre><pre>Miljökonsekvensbeskrivningar -- ja, de finns i de\r\nbevattningsprojekt som jag nämnde i mitt första\r\nanförande. Det gäller Brasilien, Assuandammen,\r\nAralsjön och GAP i Turkiet. Det är 100 anställda --\r\njag tror att det var 65 från början -- som drunknar i\r\nbyråkratin. Enligt vad jag har hört direkt från dem\r\nupplever de sig inte kunna förhindra att bl.a.\r\nsådana här projekt blir miljöskadliga.</pre><pre>Många av dem som demonstrerar drabbas hårt av\r\ndetta projekt. En stor del av dem hör till grupperna\r\nstamfolk och fattiga jordbrukare -- de mest utsatta\r\ngrupperna i Indien. Det finns ännu inga realistiska\r\nplaner för hur alla dessa människor skall kunna\r\nåterbosättas och ersättas. Indien är ju ett oerhört\r\ntättbefolkat land.</pre><pre>Dessutom tror man inte alls, enligt andra\r\nutredningar, att det blir möjligt att klara av dessa\r\nstora bevattningsprojekt. Vattnet kommer bara att\r\nräcka till att bevattna 20--30 % av den planerade\r\nytan. Det är i och för sig stora områden, men det är\r\nganska otillräckligt.</pre><pre>USA vill att Världsbanken på sikt skall kunna ge\r\nlån till privata företag. Det kan dock inte ske utan\r\nen stadgeändring, vilket knappast lär bli aktuellt\r\nförrän det åter blir dags att utöka Världsbankens\r\nkapitalbas om några år. Så står det i en artikel i\r\nDagens Nyheter. Detta förskräcker ju litet. Om\r\nVärldsbanken delar ut lån till privata företag på den\r\nhär nivån, kan man då se till att de får den\r\nmiljöinriktning och sociala inriktning som behövs?\r\nHär mister Världsbanken även sin nya miljöprofil --\r\natt kunna påverka.</pre><pre></pre><pre>Anf. 51 Finansminister ALLAN LARSSON\r\n(s):</pre><pre>Herr talman! Viola Claesson tyckte det var\r\novanligt att föra en miljödebatt med\r\nfinansministern. Hon sade att det här skulle vara\r\nsista gången. Jag hoppas att Viola Claesson\r\nåterkommer i diskussionen runt Världsbanken och\r\ndess insatser på miljöområdet. Jag tänker fortsätta\r\natt svara på frågor om detta ämne. Det är nämligen\r\nså att Världsbanken är mitt ansvarsområde inom\r\nregeringen och jag följer den med stort intresse.\r\nDessutom är jag intresserad av miljöfrågor. Om\r\nViola Claesson läser kompletteringspropositionen\r\noch budgetpropositionen noga framgår det av dem\r\natt den ekonomiska politiken består av vissa viktiga\r\nfundament. Ett av dessa är samspelet mellan\r\nekonomi och ekologi. Jag har ett intresse för de här\r\nfrågorna. Ta det inte som något unikt och ovanligt,\r\nutan som ett uttryck för vikten av att se till att både\r\nekonomi och ekologi fungerar tillsammans.</pre><pre>Det är naturligtvis riktigt att USA har ett större\r\ninflytande än Sverige i den här institutionen, som i\r\nmånga andra. Jag vill ändå hävda att Sverige och\r\nNorden spelar en viktig roll. Vi har kunnat föra\r\nfram och få gehör för sådana synpunkter som vi har\r\ntalat om och som gäller fördelning, miljö m.m.</pre><pre>Får jag också tillägga några mer allmänna\r\nsynpunkter om projektet som sådant. Indien är ju,\r\nsom redan sagts, ett av världens fattigaste länder.\r\nBehovet av utveckling är därför mycket stort.\r\nBristen på energi är en svår restriktion för Indiens\r\nmöjligheter att utveckla sin ekonomi. Energin\r\nbehövs både för att utveckla industrin och för att\r\nåstadkomma förbättringar av utbildning och\r\nhälsovård. Det betyder mycket för verksamheten\r\nvid skolor och sjukhus att ha säker tillgång till\r\nenergi. En stor del av den energi som kommer att\r\nproduceras i Narmada kommer att gå till industrin.\r\nUtvecklingen av industrin är nödvändig för att\r\nkunna skapa nya ekonomiska resurser som kan\r\nanvändas till insatser mot fattigdomen. Det innebär\r\nockså att sysselsättningsmöjligheter skapas för\r\nbreda befolkningsgrupper. Det är det effektivaste\r\nsättet att bekämpa fattigdomen.</pre><pre>För levandsnivån på landsbygden spelar\r\nutvecklingen av jordbruket en nyckelroll. En stark\r\ntillväxt i jordbrukssektorn innebär också större\r\nmöjligheter att minska den utbredda fattigdomen.\r\nDet beräknas att omkring 2,5 milj. människor inom\r\ndet område som berörs av Narmadaprojektet lever\r\ni fattigdom. Det innebär att de har mindre än 370\r\ndollar per år att leva på.</pre><pre>Livsmedelsproduktionen i Indien har under de\r\nsenaste decennierna ökat med i genomsnitt 2,5 %\r\nper år. För att man på allvar skall kunna åtgärda\r\nfattigdomsproblemen krävs, enligt Världsbankens\r\nbedömningar, att produktionen ökar med 3 %, eller\r\nhelst 3,5 %, per år. För att åstadkomma detta måste\r\nalla möjligheter till förbättrad bevattning utnyttjas.\r\nDet gäller såväl utbyggnad av nya\r\nbevattningssystem som förbättringar av de\r\nexisterande. Det finns, som har framgått både av\r\nmin redovisning och av de synpunkter som kommit\r\nfram i interpellationerna, skäl som talar för och\r\nemot Narmada-projektet. Min uppfattning är att de\r\nfördelar som jag har redovisat är så betydande att\r\nde trots allt uppväger nackdelarna. Därför kan jag\r\ninte ansluta mig till den uppfattning som säger att\r\nVärldsbanken bör dra sig ur Narmada-projektet.</pre><pre>Anf. 52 VIOLA CLAESSON (v):</pre><pre>Herr talman! Allan Larsson, jag tror inte att det\r\nblir en debatt från den här talarstolen. Jag hoppas\r\natt det kan bli i andra sammanhang. Man kan\r\ndebattera i många olika fora.</pre><pre>Allan Larsson säger, och det låter så klart och\r\ntydligt, att regeringen och Allan Larsson har visat\r\nvilken policy de har. Det skulle handla om att\r\nekonomi och ekologi är lika viktigt. Jag skulle\r\nönska att vi fick en extra debatt direkt efter denna\r\nför att diskutera svenska förhållanden. Jag kan\r\nvisserligen säga att det är en policy om man tittar i\r\nolika dokument, men, Allan Larsson, inte i\r\npraktiken. Det är det stora bekymret. Jag tror att\r\nman mycket mer än vad som har skett hittills i alla\r\nsådana här debatter, också i de ekonomiska\r\ndebatterna, skall diskutera den kvalitativa\r\ntillväxten som också kan göra ett land rikt, och inte\r\nenbart den kvantitativa, som t.ex. höjer den\r\nekonomiska tillväxten och visar ''bättre'' BNP-\r\nsiffror om t.ex. bilismen och trafikolyckorna ökar.</pre><pre>Nu skulle vi ju tala om Narmada-projektet. Allan\r\nLarsson tillstår här att det finns argument både för\r\noch emot. Allan Larsson tycker att fördelarna\r\növerväger och att Världsbanken därför bör\r\nfortsätta sitt engagemang. Men det är ju så, och det\r\ntycker jag att både Ragnhild Pohanka och jag har\r\nförsökt att visa här, att om man skall våga påstå att\r\nVärldsbankens engagemang skall fortsätta därför\r\natt fördelarna överväger, kan man inte bara utgå\r\nifrån en skriven policy, utan man får se på vad som\r\nhar skett hittills och om detta ger belägg för att man\r\ntänker använda denna policy i praktiken. Det är\r\noerhört viktigt.</pre><pre>Världsbanken ställer utifrån denna nya policy, som\r\nlåter mycket bra och som Allan Larsson har\r\nredovisat, krav på att Indien både centralt och\r\ndelstatsmässigt skall uppfylla vissa villkor i\r\nNarmada-projektet. Samtidigt har Världsbanken\r\nhaft fyra olika s.k. dead-lines. Man har sett från\r\nVärldsbankens sida skjutit framför sig de fastställda\r\ntidpunkter då villkoren skulle vara tillgodosedda.\r\nDetta är också en uppgift som jag har kontrollerat\r\nsenast i dag. Så sent som förra året, dvs. när\r\nVärldsbankens senaste policy fastställdes, sköt man\r\nåterigen upp ett sådant här beslut och lät Indien\r\nvänta med att uppfylla villkoren.</pre><pre>Anf. 53 RAGNHILD POHANKA (mp):</pre><pre>Herr talman! Jag tycker också att detta har varit\r\nen mycket rolig debatt. Jag skulle gärna vilja tala\r\nmycket längre om dammar, eftersom det är ett av\r\nde intresseområden jag har. Jag har studerat hur\r\ndammar fungerar i många länder.</pre><pre>Miljöpartiet anser också att miljöräkenskaper skall\r\nföras. Det har vi ansett i tio år, så länge som vi har\r\nfunnits parti. Det som på kort sikt ser ekonomiskt\r\nlönsamt ut kan många gånger bli så ekologiskt\r\nförödande att ekonomin blir sämre än när man\r\nstartade det kortsiktigt ekonomiskt lönsamma\r\nprojektet. Jag anser att Narmada-projektet hör hit.\r\nDet är en ekologisk katastrof man bygger upp här.\r\nDet är ekologiskt svårt i Indien redan i dag. Det är\r\nhelt andra saker än dammbyggen som behövs.</pre><pre>Som jag nämnde förut är det bevattning som är det\r\ncentrala, eftersom man får ut ganska litet energi.\r\nJag vet att Indien i och för sig behöver energi. Man\r\nanvänder ungefär lika mycket elenergi för sina 850\r\nmiljoner innevånare som vi gör i Sverige med våra\r\n8 miljoner innevånare.</pre><pre>Jag talade i går, tillsammans med en grupp\r\nkvinnliga parlamentariker, med Olga Havlova från\r\nTjeckoslovakien. I stora delar av Tjeckoslovakien\r\nfinns inte längre rent vatten. 30 % av graviditeterna\r\nhos unga kvinnor är riskgraviditeter. Många barn\r\nföds missbildade. Det kemiska ökenscenario i\r\nCentraleuropa som förelades mig för ca 15 år sedan\r\när kusligt nära. Här har vi en möjlighet att försöka\r\nbygga upp det igen. Det är omöjligt att i dag säga\r\nnågonting om hur svårt det är.</pre><pre>I Indien skulle man kunna förhindra att denna\r\nutarmning av vattenresurserna sker. Det är detta\r\ndet handlar om. När försaltningen kommer är det\r\nen utarmning av vattenresurserna. Det kan sluta\r\nmed att man har mindre rent vatten för\r\nbefolkningen än vad man har i dag, och de har ett\r\ndåligt utgångsläge redan nu. Detta är mycket\r\nallvarligt. Så är det över hela jorden.</pre><pre>Vi hade en kamrat som var i Kazakstan och såg hur\r\ndet ser ut i saltöknen runt Aralsjön. Den har\r\nuppstått genom att man har använt så mycket\r\nvatten att man motverkat naturliga fluktuationer i\r\nfloderna. Det blir alltså en försaltning och ett\r\nökenliknande landskap.</pre><pre>Anf. 54 Finansminister ALLAN LARSSON\r\n(s):</pre><pre>Herr talman! Jag vill understyka det som jag tror vi\r\när överens om, nämligen vikten av ett bra samspel\r\nmellan ekonomi och ekologi. Jag tror att ni håller\r\nmed mig, när jag säger att man inte enbart kan se\r\ntill de miljömässiga konsekvenserna. Man måste\r\nockså se på de ekonomiska, om vi skall få\r\nutvecklingen att fungera väl.</pre><pre>Jag hävdar på samma sätt mot dem som vill driva\r\nen ensidig tillväxt att detta inte är hållbart i längden\r\nom man inte tar hänsyn till miljön. Därför har vi\r\nformulerat som en av de bärande principerna i den\r\nekonomiska politiken att vi skall sträva efter en\r\nuthållig tillväxt med en balans mellan ekonomisk\r\ntillväxt och miljön. Detta är ett arbete där vi på\r\nintet sätt har alla lösningar färdiga. Vi har svåra\r\navvägningar framför oss där. Jag tycker att det vore\r\nrimligt om ni kunde se och erkänna den\r\ninriktningen och ta det som utgångspunkt för en\r\nkonstruktiv diskussion framöver.</pre><pre>Regeringen har tillsatt en utredning om\r\nmiljöräkenskaperna. Den har presenterat ett\r\nvärdefullt underlag, som visar att det kanske är mer\r\nkomplicerat att åstadkomma det vi vill än vad vi\r\ntrodde för ett år sedan. Men med detta som\r\nutgångspunkt kan vi arbeta vidare med att föra in\r\nde miljömässiga och ekologiska synpunkterna i de\r\nekonomiska bedömningarna och den ekonomiska\r\nredovisningen. De sker mycket, även om vi inte\r\nalltid har svaren färdiga på alla frågor.</pre><pre>Jag kan hålla med Ragnhild Pohanka om de\r\nproblem vi ser i Östeuropa i spåren av den\r\nplanhushållning som lett till mycket allvarliga\r\nmiljökonsekvenser. Jag hade för en tid sedan\r\ntillfälle att träffa min tjeckiske kollega och resonera\r\nom den förändringsprocess som man står inför och\r\nbehovet av att ta hänsyn både till människan och\r\nmiljön i omställningsprocessen.</pre><pre>Jag vill tillägga ett par ord, eftersom vi fört en\r\ndiskussion om Världsbanken och dess roll. Jag vill\r\nge ett par exempel som ger bra belägg för den\r\ninriktning som Världsbanken har på miljöområdet.\r\nBanken gav förra året ett lån på 117 miljoner dollar\r\ntill Brasilien för att stödja landets nationella\r\nmiljöprogram. Huvudsyftet är att stärka de\r\nmyndigheter som har miljövårdande uppgifter. Det\r\nskall bl.a. ske genom utbildning och tekniskt\r\nbistånd. Lånet möjliggör också ett förbättrat skydd\r\nför utsatta områden längs Brasiliens Atlantkust.\r\nDet är ett exempel på den inriktning som jag anser\r\när bra.</pre><pre>Ett av bankens första lån till Polen var ett miljölån\r\npå 18 miljoner dollar. Pengarna används till den\r\npolska regeringens arbete med att skapa en\r\növergripande miljöpolitik för landet.</pre><pre>Detta är två goda exempel på den inriktning jag har\r\nbeskrivit. Jag vill betona vikten av att vi engagerar\r\noss från svensk sida, även om vi inte har annat\r\ninflytande än det som följer av vår relativa styrka i\r\nbanken. Vi kan ändå på detta vis verka för sådana\r\nviktiga samhälleliga mål som en god miljö och\r\nrättvis fördelning.</pre><pre>Förste vice talmannen anmälde att Viola Claesson\r\noch Ragnhild Pohanka anhållit att till protokollet få\r\nantecknat att de inte ägde rätt till ytterligare inlägg.</pre><pre>Överläggningen var härmed avslutad.</pre><pre>6 § Förnyad bordläggning</pre><pre>Föredrogs men bordlades åter</pre><pre>Socialförsäkringsutskottets betänkande\r\n1990/91:SfU16</pre><pre>Arbetsmarknadsutskottets betänkanden\r\n1990/91:AU21--AU23 och AU24</pre><pre>Ajournering</pre><pre>Kammaren beslöt kl. 12.38 på förslag av andre vice\r\ntalmannen att ajournera förhandlingarna till kl.\r\n15.00, då de till dagens bordläggning aviserade\r\nutskottsbetänkandena väntades föreligga.</pre><pre>Återupptagna förhandlingar</pre><pre>Förhandlingarna återupptogs kl. 15.00.</pre><pre>7 § Bordläggning</pre><pre>Anmäldes och bordlades</pre><pre>Finansutskottets betänkanden</pre><pre>1990/91:FiU31 Tilläggsbudget II inom\r\nfinansdepartementets område</pre><pre>1990/91:FiU32 Tilläggsbudget II inom\r\ncivildepartementets område</pre><pre>1990/91:FiU33 Oförutsedda utgifter för budgetåret\r\n1991/82</pre><pre>Skatteutskottets betänkanden</pre><pre>1990/91:SkU30 Företagsskattefrågor</pre><pre>1990/91:SkU31 Förmögenhetsskattefrågor m.m.</pre><pre>1990/91:SkU34 Beskattning av inkomst av tjänst\r\nfrån Sverige m.m.</pre><pre>Socialutskottets betänkande</pre><pre>1990/91:SoU20 Överföring av vissa uppgifter enligt\r\nsmittskyddslagen m.m.</pre><pre>Trafikutskottets betänkande</pre><pre>1990/91:TU34 Uppskov med behandlingen av vissa\r\närenden</pre><pre>Arbetsmarknadsutskottets betänkanden</pre><pre>1990/91:AU20 Privat arbetsförmedling och\r\nuthyrning av arbetskraft, m.m.</pre><pre>1990/91:AU26 Visst regionalpolitiskt stöd</pre><pre></pre><pre>8  Anmälan om frågor</pre><pre>Meddelades att följande frågor framställts</pre><pre>den 24 maj</pre><pre>1990/91:667 av Anna Horn af Rantzien (mp) till\r\njordbruksministern om skogsplantering och\r\nbevarande av områden av riksintresse:</pre><pre>Julita hembygsförening ifrågasätter hur man skall\r\nkunna minska spannmålsarealen inom jordbruket\r\nutan att samtidigt införa skyddsbestämmelser för\r\nområden som av riksdagen klassats som av\r\nriksintresse för kulturminnes- och naturvård.</pre><pre>I Julita har dessutom en godsägare sett sig nödgad\r\natt plantera igen större delen av godsets\r\njordbruksmark (500 ha), då de medel som\r\nregeringen avsatt ej är tillräckliga. Granplantering\r\ninom de mest känsliga områdena kommer att\r\npåbörjas i juni 1991.</pre><pre>Här föreligger två motstridande beslut, dels ett\r\nbeslut att bevara vissa områden av riksintresse, dels\r\nett beslut att plantera igen jordbruksmark.</pre><pre>Vad avser jordbruksministern att göra för att\r\nbevara områden av riksintresse när deras\r\nbevarande kolliderar med beslutet att plantera skog\r\npå jordbruksmark?</pre><pre>1990/91:668 av Margit Gennser (m) till\r\nsocialministern om de nya reglerna om\r\nsjukersättning:</pre><pre>I socialförsäkringsutskottets betänkande om nya\r\nsjukersättningsregler slogs fast att försäkrade med\r\nmedicinskt väl dokumenterade sjukdomstillstånd\r\noch med större antal sjukdomsperioder skall\r\nbeviljas den högre ersättningen redan från första\r\nsjukdagen.</pre><pre>Så sker emellertid inte i dag ute på kassorna.\r\nMånga försäkringskassor kräver nämligen på\r\nrekommendation från RFV att antalet sjukperioder\r\nskall överskrida tio under ett år för att den högre\r\nersättningen skall beviljas.</pre><pre>I pressen har samtidigt framskymtat att den\r\nsträngare praxisen har sitt ursprung i vissa\r\nanvisningar från socialdepartementet.</pre><pre>Vilka åtgärder avser statsrådet Thalén att vidta för\r\natt återföra tillämpningen av de nya\r\nsjukersättningsreglerna så att följsamheten till\r\nriksdagens beslut blir större?</pre><pre>1990/91:669 av Margit Gennser (m) till statsrådet\r\nMargot Wallström om fördelningen av medel för\r\nökad kvinnorepresentation till politiska uppdrag:</pre><pre>Statsrådet Wallström delade den 14 maj ut drygt 1\r\nmilj.kr. av skattemedel till åtta projekt för att öka\r\nkvinnorepresentationen till politiska uppdrag.</pre><pre>Pengarna tilldelades bl.a. Göteborgs\r\narbetarekommun, Handelsanställdas\r\nförbund/SKAF, Svenska\r\nlivsmedelsarbetareförbundet, socialdemokratiska\r\npartidistriktet i Stockholms län, Gotlands\r\narbetarekommun och PRO. Av sammanställningen\r\nframgick att åtminstone sju av de åtta\r\norganisationerna tilhörde den s.k. arbetarrörelsen\r\neller var kontrollerade av densamma.</pre><pre>Medborgarna måste fråga sig om skattepengar skall\r\nkunna få nyttjas på ett sätt som flagrant gynnar en\r\nviss politisk partigruppering i nära anslutning till\r\nriksdagsval och kommunala val.</pre><pre>Hur motiverar statsrådet Wallström att\r\nprojektpengarna så ensidigt kanaliseras till\r\npolitiska intressen som står statsrådet nära?</pre><pre>1990/91:670 av Elver Jonsson (fp) till\r\nkommunikationsministern om sambandet mellan\r\nalkohol och trafikolyckor:</pre><pre>Trafiksäkerhetsverket (TSV) har utfört en\r\nundersökning i samarbete med statens rättskemiska\r\nlaboratorium i Linköping. I en rapport påvisas att\r\nandelen omkomna i trafiken på grund av alkohol är\r\nhögre än man tidigare ansett. En kraftigt förändrad\r\norsaksbild växer fram som innebär att minst var\r\ntredje dödsolycka i trafiken har klart\r\nalkoholsamband. Alkoholen torde vara den största\r\nenskilda olycksfaktorn inom trafikdöden. I detta\r\nläge är det angeläget att regeringen snabbt vidtar\r\nåtgärder i förebyggande och kontrollerande syfte\r\nsamt ser över påföljderna.</pre><pre>Jag vill därför fråga kommunikationsministern:</pre><pre>Vilka åtgärder avser statsrådet att vidta i anledning\r\nav de alarmerande rapporterna om mycket höga\r\nolyckstal för alkoholpåverkade i trafiken?</pre><pre>1990/91:671 av Inger Koch (m) till statsrådet Lena\r\nHjelm-Wallén om biståndet till Etiopien:</pre><pre>Läget i Etiopien är efter Mengistus flykt ur landet\r\noch gerillans militära framgångar än mer\r\nkomplicerat. Mellan fem och sju miljoner\r\nmänniskor är drabbade av svält och beroende av\r\nomedelbara hjälpinsatser för sin överlevnad.</pre><pre>Avser regeringen mot denna bakgrund att åter\r\nförnya biståndskontraktet med den etiopiska\r\nregeringen när detta nu löper ut?</pre><pre>1990/91:672 av Rune Thorén (c) till statsministern\r\nom s.k. stridshundar:</pre><pre>Förbereder regeringen någon lagstiftning som\r\nförbjuder import av, avel och innehav av de s.k.\r\nstridshundarna ''pitbull terrier'' med anledning av\r\nett flertal överfall som denna hundras varit\r\ninblandad i i England?</pre><pre>1990/91:673 av Viola Claesson (v) till statsrådet\r\nAnita Gradin om svensk export av högsvavliga\r\neldningsoljor:</pre><pre>De gränsöverskridande luftföroreningarna drabbar\r\nbåde utsläppsland och dess grannländer.\r\nPropositionen ''En god livsmiljö'' behandlar även\r\ndetta problem. Regeringen anger att\r\nsvavelnedfallet 1988 över Sverige från Polen och\r\ndåvarande Östtyskland var lika stort som eller\r\nstörre än det från svenska källor. Regeringen\r\nhoppas nu på att den ekonomiska förändringen i\r\nbl.a. Polen kan komma att innebära kraftiga\r\nminskningar av utsläppen.</pre><pre>Enligt propositionen avser regeringen att verka för\r\natt ett nytt avtal mellan de europeiska länderna om\r\nbegränsningar av svavelutsläppen undertecknas\r\nsenast 1993. Men samtidigt pågår det en\r\nomfattande export från Sverige av just sådana\r\nhögsvavliga eldningsoljor som skapar de största\r\nproblemen. Enligt uppgift säljer Sverige sådan olja\r\näven till Polen.</pre><pre>Min fråga är: Vad ämnar regeringen göra för att\r\nförhindra sådan export till Polen och andra länder?</pre><pre>1990/91:674 av Lars-Ove Hagberg (v) till\r\narbetsmarknadsministern om sysselsättningen vid\r\nABB Ludvika:</pre><pre>ABB Transformers i Ludvika skall sparka var sjätte\r\nanställd -- 100 jobb skall bort till årsskiftet.</pre><pre>Vid ASEAs samgående med schweiziska Brown\r\nBoveri lovade ASEA att skapa 500 nya jobb i\r\nAvesta. Detta var ett löfte till regeringen för att den\r\nskulle godkänna samgåendet med ABB.</pre><pre>ASEA/BB uppfyllde aldrig löftet och det träffades\r\nen ny överenskommelse där ABB lovade att uppnå\r\nden sysselsättningsnivå som rådde i december 1987.</pre><pre>När nu 100 jobb försvinner är det 300 jobb som\r\nfattas till den utlovade sysselsättningsnivån,\r\neftersom det redan nu fattas 200 jobb i ABB\r\nLudvika.</pre><pre>Med anledning härav vill jag fråga\r\narbetsmarknadsministern:</pre><pre>Vilka åtgärder ämnar regeringen vidta för att\r\nsysselsättningsnivån vid ABB Ludvika skall ligga\r\npå samma nivå som december 1987?</pre><pre>1990/91:675 av Lars-Ove Hagberg (v) till\r\narbetsmarknadsministern om sysselsättningen i\r\nAvesta m.fl. orter:</pre><pre>Onsdagen den 22 maj kom ett chockbesked från\r\nstålföretaget Avesta AB om att 800 jobb skall bort\r\ninom koncernen.</pre><pre>Jobb försvinner i Avesta, Långshyttan, Degerfors\r\noch Torshälla. Neddragningarna i Avesta drabbar\r\nbruksorter som redan har problem. För södra\r\nDalarna är det ännu ett bakslag.</pre><pre>Med anledning härav vill jag fråga\r\narbetsmarknadsministern:</pre><pre>Vilka åtgärder tänker regeringen vidta för att skapa\r\narbete på dessa orter?</pre><pre>1990/91:676 av Berith Eriksson (v) till\r\njustitieministern om olaglig våldsskildring på\r\nvideogram:</pre><pre>Hovrätten för Västra Sverige har helt nyligen\r\nmeddelat frikännade dom i ett fall där en person\r\nåtalats för spridning av olaglig våldsskildring på\r\nvideogram. Hovrätten konstaterade att det som\r\nframställdes i videogrammen var s.k. fist fucking.\r\nDvs. att i slidan eller ändtarmen föra in hela eller\r\ndelar av handen.</pre><pre>Den expert som bedömt materialet ansåg att för att\r\nutsättas för en sådan hantering måste man tränas\r\ngenom att drogad försiktigt/gradvis och under en\r\nlängre period införa allt större föremål i slidan eller\r\nändtarmen. Oförberett är handlingen ägnad att\r\nframkalla smärta. Experten menade att de\r\npersoner som medverkade i videogrammen var\r\ntränade för detta och inte utsatta för smärta som\r\nvållat lidande. Hovrätten ogillade därför åtalet.</pre><pre>Min fråga är därför: Vilka åtgärder är\r\njustitieministern beredd att vidta för att skärpa\r\nlagstiftningen på detta område?</pre><pre>den 24 maj</pre><pre>1990/91:677 av Knut Wachtmeister (m) till\r\njustitieministern om bestämmelserna om\r\nförverkande av föremål som kan komma till\r\nbrottslig användning:</pre><pre>Enligt ett TV-reportage fick en rånare efter\r\navtjänat straff tillbaka de vapen som beslagtagits\r\nvid husrannsakan med undantag för vad som\r\nanvänts vid själva rånet.</pre><pre>Det kan inte anses tillfredsställande att sådana\r\n''arbetsredskap'' återlämnas.</pre><pre>Tänker justitieministern vidta några åtgärder för\r\natt hindra en framtida upprepning?</pre><pre>1990/91:678 av Lars-Ove Hagberg (v) till\r\ncivilministern om åtgärder mot högavlönades\r\nlöneutveckling:</pre><pre>Uppgifter har förekommit i massmedia om kraftigt\r\nhöjda styrelsearvoden i aktiebolagen och en kraftig\r\nlöneutveckling under 1980-talet för högt uppsatta\r\nchefer i näringslivet.</pre><pre>Under samma tid har industriarbetarna erhållit en\r\nmycket måttlig löneutveckling.</pre><pre>Med anledning härav vill jag fråga finansministern:</pre><pre>Ämnar regeringen vidta några åtgärder mot den\r\nkraftiga löneutvecklingen för högavlönade för att\r\nminska löneklyftorna i samhället?</pre><pre>1990/91:679 av Ingela Mårtensson (fp) till\r\nmiljöministern om lövgrodorna i Oxhagen:</pre><pre>För över två år sedan ställde jag en fråga till Birgitta\r\nDahl om varaktigt skydd för löv- och lövgrodor.\r\nUpphovet till frågan var att lövgrodornas existens i\r\nOxhagen var hotade. Miljöministern svarade då att\r\njust den frågan kunde betraktas som löst på ett\r\nlyckligt sätt. Enligt uppgifter som jag nyligen fått är\r\nfrågan fortfarande inte löst.</pre><pre>Mot denna bakgrund skulle jag vilja fråga\r\nmiljöministern:</pre><pre>Vad har miljöministern gjort för att grodorna i\r\nOxhagen skall få ett varaktigt skydd?</pre><pre>1990/91:680 av Håkan Holmberg (fp) till statsrådet\r\nLena Hjelm-Wallén om biståndssamarbetet med\r\nKina:</pre><pre>Det svenska biståndssamarbetet med\r\nFolkrepubliken Kina upphörde efter massakern på\r\nHimmelska fridens torg den 4 juni 1989. Under de\r\ntvå år som gått sedan dess har få eller inga tecken\r\ntill uppmjukning av den hårda stalinistiska politik\r\nsom då inleddes kunnat iakttas. Ändå har BITS\r\nnyligen bestämt sig för att återuppta beredningen\r\nav biståndsinsatser i Kina.</pre><pre>Mot bakgrund av detta vill jag fråga\r\nbiståndsministern:</pre><pre>Vilka överväganden har regeringen gjort som\r\nmotiverar ett återupptagande av\r\nbiståndssamarbetet med Kina?</pre><pre>1990/91:681 av Ragnhild Pohanka (mp) till\r\nstatsrådet Bengt Lindqvist om åtgärder för\r\nbostadslösa:</pre><pre>Under en tid har jag besökt härbärgen och andra\r\ninstitutioner, som har öppet för bostadslösa män\r\noch kvinnor. I Stockholm beräknar man, att det\r\nfinns ca 5 000 män och 1 000 kvinnor som är\r\nbostadslösa i verklig bemärkelse. Vid en A-\r\nlagstribunal, där också statsrådet Lindqvist var\r\nnärvarande, mötte vi nio män, som var eller hade\r\nvarit bostadslösa. Verkligheten överbevisade oss\r\nom deras svåra situation:</pre><pre>Vilka åtgärder är statsrådet beredd att vidta, när\r\ndet gäller de bostadslösa?</pre><pre>1990/91:682 av Ragnhild Pohanka (mp) till\r\nstatsrådet Bengt Lindqvist om gruppboende för\r\nvissa bostadslösa:</pre><pre>Behovet av sängplatser för de bostadslösa i både\r\nstora och mellanstora städer är långt ifrån\r\ntillräckligt. Här skulle behövas någon form av\r\ngruppboende, som liknar det vi har för\r\nutvecklingsstörda, gamla m.fl. Även större\r\nhärbärgen behövs för att erbjuda sängplats åt dem,\r\nsom nu sover i portgångar eller kulvertar. Många av\r\ndem, som vistas på olika härbärgen förvärvsarbetar\r\nockså. Det är beundransvärt att man klarat av det\r\nutan att veta, om man har en säng att sova i till\r\nnatten.</pre><pre>Kan statsrådet tänka sig någon form av\r\ngruppboende med statsbidrag som mellanform för\r\nde bostadslösa, som behöver stöd och hjälp i sitt\r\nboende?</pre><pre>1990/91:683 av Viola Claesson (v) till\r\nkommunikationsministern om ökad säkerhet på\r\njärnväg:</pre><pre>Sköldingeolyckan, där ett tåg spårade ur och två\r\nmänniskor omkom samt 53 skadades, har\r\naktualiserat en rad frågor och problem som gäller\r\njärnvägssäkerheten inför framtiden. Den\r\nautomatiska tågkontrollen, ATC, är det system\r\nsom påverkar säkerhetsområdet i allt större\r\nutsträckning. Ett antal incidenter som beror på\r\nbrister i ATC-systemet, främst s.k. balisfel, har\r\nrapporterats. Baliser är de plattor som monterats\r\nmellan rälsen ute på spåret, vilka ombesörjer\r\ninformation från signalsystemet till lokets dator.\r\nJärnvägsinspektionen som granskat utredningen\r\nom olyckan i Sköldinge har konstaterat att ett\r\nbalisfel föregick urspårningen.</pre><pre>Efter en annan men inte lika ödesdiger urspårning\r\ni Karlberg, har järnvägsinspektionen diskuterat\r\nrisken med ''ATC-beteende'', dvs. lokförarnas\r\ntillvänjning till det automatiska systemet. ATC har\r\nförändrat förarnas förmåga att tolka signaler.\r\nVanan att köra med verksam ATC i kombination\r\nmed ovanan att köra enbart med optiska signaler är\r\nett säkerhetsproblem. Järnvägsinspektionen, som\r\näven granskat banverkets signalsektor, har påtalat\r\natt verkets utflyttning har medfört en svacka i\r\nresurs- och kompetensnivån vilket även det\r\npåverkar säkerhetsarbetet.</pre><pre>Tänker regeringen vidta åtgärder i syfte att\r\nförstärka de resurser som leder till ökad\r\njärnvägssäkerhet?</pre><pre>1990/91:684 av Ragnhild Pohanka (mp) till\r\njustitieministern om husrannsakan hos\r\nasylsökande:</pre><pre>Det händer mycket på våra flyktingförläggningar,\r\ndär oroliga och utsatta människor väntar på att få\r\nsvar på sin asylansökan. Bl.a. så har asylsökande\r\nfrågat vilka rättigheter poliser har att gå in i deras\r\nlägenheter och genomsöka dem.</pre><pre>Har polisen sådana befogenheter och i så fall under\r\nvilka omständigheter?</pre><pre>1990/91:685 av Karin Starrin (c) till miljöministern\r\nom åtgärder för att minska PVC-industrins\r\nförbrukning av klor:</pre><pre>Många av dagens största miljöproblem orsakas av\r\nklorerade organiska material. Som exempel kan\r\nnämnas skador på ozonskiktet, dioxinförgiftad mat\r\noch sterila sälhonor i Östersjön.</pre><pre>I regeringens miljöproposition 1988 uttalade\r\nmiljöministern att ''Målet bör vara att på sikt i stort\r\nsett eliminera utsläppen av klorerat organiskt\r\nmaterial''. Sedan dess har massaindustrin minskat\r\nsin del av den totala klorförbrukningen från 52 %\r\n(1988) till 24 % (1990). Den totala förbrukningen\r\nav klor i Sverige har emellertid enbart minskat från\r\n316 000 ton (1988) till 280 000 ton (1990).</pre><pre>PVC-industrin har ökat sin andel av den totala\r\nförbrukningen från 24 % (1988) till 54 % (1990),\r\noch förbrukningen fortsätter att öka.</pre><pre>Vad avser regeringen göra för att minska PVC-\r\nindustrins förbrukning av klor?</pre><pre>1990/91:686 av Krister Skånberg (mp) till\r\nmiljöministern om användning av metangas från\r\nsoptippar:</pre><pre>I ett stort antal soptippar och avfallsdeponier runt\r\nom i Sverige bildas i dag metangas genom\r\nförruttnelse av organiskt materiel. Metangasen\r\nläcker ut i luften och förvärrar den så kallade\r\nväxthuseffekten, men skulle i stället kunna samlas\r\nupp och användas som biobränsle och på så sätt\r\nkomma till nytta i stället för till skada.</pre><pre>Vilka åtgärder planerar regeringen för att förmå\r\ndem som ansvarar för dessa soptippar och\r\navfallsdeponier att stoppa läckaget av metangas,\r\noch i stället samla upp gasen och använda den som\r\nbiobränsle?</pre><pre>1990/91:687 av Håkan Holmberg (fp) till\r\nmiljöministern om införsel av bil från utlandet:</pre><pre>Den som vill importera en bil av 1976 års modell\r\neller senare måste kunna visa att den uppfyller nu\r\ngällande svenska krav på avgasrening. Dessutom\r\nkrävs intyg om detta från generalagent eller\r\ntillverkare. Alternativet är att låta Svensk\r\nBilprovning undersöka bilen, vilket kostar ca 2 000\r\nkr. Svensk Bilprovning godkänner dessutom endast\r\nbilar som i varje detalj överensstämmer med den\r\nsvenska typmodellen -- något som i praktiken är\r\nnästan omöjligt eftersom detaljer i en importerad\r\nbil kan antas vara tillverkade i andra fabriker än\r\ndem som levererar samma bil till Sverige. Om\r\ndäremot ägaren bott utomlands i minst ett år, får\r\nbilen föras in som flyttgods. En sådan bil blir\r\ngodkänd för trafik i Sverige om ägaren betalar\r\n7 000 kr. i dispensavgift -- utan något krav på att\r\nbilen klarar andra avgasnormer än de som fanns i\r\nSverige det år den tillverkades, vilket i praktiken\r\nbetyder att den nästan helt kan sakna rening!\r\nDenna dubbla bokföring leder i dag till orimliga\r\nkonsekvenser, både från miljösynpunkt och för\r\nenskilda medborgare.</pre><pre>Med anledning av dessa förhållanden vill jag fråga\r\nstatsrådet Birgitta Dahl:</pre><pre>När tänker regeringen ta initiativ för att ändra\r\nreglerna så att bilar utan avgasrening stängs ute och\r\nbilar med bra rening kan föras in i landet utan\r\norimliga kostnader?</pre><pre>1990/91:688 av Ingrid Ronne-Björkqvist (fp) till\r\njustitieministern om rätten för barn att få veta sitt\r\nursprung:</pre><pre>I frågestunden den 23 maj uttalade statsrådet att\r\nalla barn skall få rätt att veta sitt ursprung.</pre><pre>Sedan sex år finns en lag angående\r\ngivarinsemination, som ger barn rätt att få veta sitt\r\nursprung, om de så önskar. När barnet uppnått\r\ntillräcklig mognad har de rätt att få uppgift om vem\r\nsom är spermagivaren. Namnet finns antecknat i en\r\nsärskild sjukjournal.</pre><pre>I kyrko- och folkbokföringen anges däremot\r\nfortfarande att kvinnans make eller sambo är\r\nbiologisk far till barnet vid givarinsemination. För\r\natt också barn, som tillkommit genom\r\ngivarinsemination, skall få reell chans att få veta sitt\r\nursprung bör denna medvetet falska bokföring\r\nrättas till.</pre><pre>Med hänvisning till det anförda vill jag fråga:</pre><pre>Vad avser justitieministern vidta för åtgärd för att\r\nockså barn, som tillkommit genom\r\ngivarinsemination, skall få rätt att veta sitt\r\nutsprung?</pre><pre>1990/91:689 av Lars Leijonborg (fp) till\r\nutbildningsministern om den s.k. COMETT-\r\navgiften:</pre><pre>Sverige har nyligen genom ett avtal kommit med i\r\nEGs Erasmus-program för studentutbyte. Detta\r\nkommer att påverka den svenska högskolans\r\ninternationalisering på ett positivt sätt. Sedan något\r\når tillbaka är Sverige också med i COMETT-\r\nprogrammet. De medel som förra året reserverades\r\nför COMETT-avgiften -- 10 milj.kr. -- har visat sig\r\nvara otillräckliga, eftersom avgiften är drygt 13\r\nmilj.kr. Farhågor finns inom högskolan att detta\r\nkommer att drabba de ordinarie\r\ninternationaliseringsmedlen, vilka nu efter\r\nErasmus-avtalet behövs mer än någonsin.</pre><pre>Mot denna bakgrund vill jag fråga\r\nutbildningsministern:</pre><pre>Kommer den högre COMETT-avgiften att tas ur\r\nmedel som riksdagen anslagit för högskolans\r\ninternationalisering?</pre><pre>1990/91:690 av Krister Skånberg (mp) till\r\nindustriministern om den nya näringspolitiska\r\nmyndigheten:</pre><pre>I energipropositionen som riksdagen inom kort\r\nskall ta ställning till har regeringen ställt upp mål,\r\nmålsättningar och riktlinjer för energipolitiken.\r\nFörhoppningsvis kommer näringsutskottet och\r\nriksdagen besluta att höja ribban, dvs. sätta högre\r\nmål, mer långtgående målsättningar osv. Detta\r\nmed hänsyn till miljökrav och god hushållning med\r\nändliga resurser samt med hänsyn till\r\ninternationella överenskommelser och\r\nrekommendationer, bl.a. om behovet av kraftigt\r\nminskade utsläpp av s.k. växthusgaser och av\r\nhalvering av energianvändningen i industriländerna\r\noch i solidaritet med andra folk och länder.</pre><pre>Kommer regeringen att ge den nya näringspolitiska\r\nmyndigheten som enligt planerna skall börja sin\r\nverksamhet redan den 1 juli i år erforderliga\r\npersonalresurser för att klara de uppgifter\r\nmyndigheten åläggs i propositionen?</pre><pre>1990/91:691 av Krister Skånberg (mp) till\r\nfinansministern om nationella ekonomiska\r\nstyrmedel vid ett EES-avtal:</pre><pre>Vilka ekonomiska styrmedel kan riksdag, regering,\r\nlandsting och kommuner använda sig av för att föra\r\nen ekonomisk politik om riksdag och regering säger\r\nja till det förslag till EES-avtal som har förhandlats\r\nfram?</pre><pre>9 § Kammaren åtskildes kl. 15.01.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 2 § anf. 5 (delvis),</pre><pre>av tredje vice talmannen därefter t.o.m. anf. 8\r\n(delvis),</pre><pre>av förste vice talmannen därefter t.o.m. 3 § anf. 27\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}