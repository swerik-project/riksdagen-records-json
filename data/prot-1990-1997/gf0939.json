{"dokumentstatus":{"dokument":{"hangar_id":"2387669","dok_id":"GF0939","rm":"1991/92","beteckning":"39","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"39","slutnummer":"0","datum":"1991-12-05 00:00:00","systemdatum":"2005-10-27 13:53:18","publicerad":"1991-12-05 00:00:00","titel":"Riksdagens snabbprotokoll 1991/92:39 Torsdagen den 5 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{619383C2-3C9B-4002-B3F0-D4D16FDC0331}","dokument_url_text":"http://data.riksdagen.se/dokument/GF0939/text","dokument_url_html":"http://data.riksdagen.se/dokument/GF0939","dokumentstatus_url_xml":"http://data.riksdagen.se/dokumentstatus/GF0939","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:39</div>\r\n<div class=\"sidhuvud_datum\">Torsdagen den 5 december</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 29 november.</pre><pre>2 §  Svar på interpellation 1991/92:19 om\r\nmiljövänligare kollektivtrafiksystem</pre><pre>Anf. 1  Kommunikationsminister MATS\r\nODELL (kds):</pre><pre>Lars Stjernkvist har frågat mig om jag avser att\r\nvidta ytterligare åtgärder för att påskynda\r\növergången till mer miljövänliga\r\nkollektivtrafiksystem i de större kommunerna och,\r\ni så fall, på vad sätt sådana åtgärder kan påverka\r\nsatsningen på spårvagnar i Norrköping.</pre><pre>Jag vill till att börja med slå fast att för regeringen\r\när miljöfrågorna ett högt prioriterat område. Bland\r\nde allra viktigaste välfärdsfrågorna som regeringen\r\nstår inför är att skydda och förbättra miljön. Detta\r\när en framtidsutmaning i allas intresse.</pre><pre>I enlighet med vad som anges i regeringens nyligen\r\nframlagda proposition om inriktningen av den\r\nekonomiska politiken vill jag framhålla att man inte\r\nkan bortse från behovet av tillväxt för att skapa en\r\nbättre miljö. Med en dålig ekonomisk utveckling\r\nhotas däremot viktiga miljömål.</pre><pre>Särskilt i de större tätorterna är miljösituationen\r\nbekymmersam även om en hel del redan har gjorts\r\ni syfte att begränsa skadorna på hälsa och miljö.\r\nSverige har länge haft för Europa unikt hårda\r\navgaskrav för bensindrivna bilar.</pre><pre>Även kollektivtrafiken utvecklas allt mer i\r\nmiljövänlig riktning.\r\nTransportforskningsberedningen (TFB) bedömer\r\nutvecklandet av miljövänliga fordon för\r\nkollektivtrafiken så viktigt att ett särskilt program\r\ntagits fram för just detta område. Tonvikten ligger\r\npå test av alternativa drivmedel och motorer för\r\nfrämst bussar, men även för distributionsfordon.\r\nTFB disponerar också medel för utveckling av\r\nmiljövänlig och energisnål spårbunden trafik.\r\nGenom riksdagens energipolitiska beslut i juni\r\ndisponerar TFB också ett anslag på 30 milj.kr. per\r\når under fyra år för stöd till utvecklings- och\r\ndemonstrationsprojekt rörande användning av\r\nmotoralkoholer.</pre><pre>När det gäller spårvägstrafiken i Norrköping har i\r\ngällande plan för investeringar i\r\nlänstrafikanläggningar tagits upp ett statsbidrag på\r\n40,5 milj.kr. med beräknad medelstilldelning från\r\når 1993. Efter ansökan från kommunen har\r\nlänsstyrelsen i Östergötlands län godkänt att en\r\ntidigareläggning av utbyggnaden får ske genom\r\nkommunal förskottering av medel. Det är alltså\r\nupp till kommunen själv att påbörja byggandet av\r\nspåranläggningen.</pre><pre>Även när det gäller statsbidrag till rullande materiel\r\nfinns en ordning med ett decentraliserat\r\nbeslutsfattande. I planen för år 1992 över\r\ninvesteringar i Östergötlands län har Norrköpings\r\nkommun tilldelats 585 000 kr. för spårvägstrafiken.\r\nMed hänsyn till att den sammanlagda medelsramen\r\nför länet är 3 milj.kr. för året är det inte någon liten\r\nandel som anslagits till Norrköpings kommun, som\r\nenligt planen också tilldelats statliga medel för byte\r\ntill miljömotorer i sammanlagt 15 bussar. För år\r\n1993 är den beräknade medelstilldelningen 2,7\r\nmilj.kr. av en länsram på sammanlagt 4 milj.kr.</pre><pre>Anf. 2  LARS STJERNKVIST (s):</pre><pre>Fru talman! Jag tackar kommunikationsministern\r\nför svaret. Innan jag går in på svaret skulle jag vilja\r\npåminna om två viktiga skäl till att jag författat\r\ndenna interpellation, som alltså handlar om att\r\npåskynda förnyelsen av kollektivtrafiken, framför\r\nallt i de större städerna.</pre><pre>Enligt min mening finns det främst två saker som\r\ngör att det här är viktigt just nu.</pre><pre>Det första är att vi vet att behovet av\r\ninfrastruktursatsningar är stort -- vägar och\r\njärnvägar behöver rustas upp. Men det finns skäl\r\natt särskilt prioritera investeringarna i de större\r\nstäderna, för det är där som vinsten för miljön är\r\nallra störst. Luften i våra större städer är ett mycket\r\nallvarligt miljöproblem, som ministern också\r\nnämnde i sitt svar.</pre><pre>Det andra som gör att jag tycker att det finns skäl\r\natt särskilt prioritera den här typen av satsningar är\r\natt det nu tyvärr finns -- trots att alla politiska\r\npartier i denna församling är, såvitt jag förstår,\r\nrörande överens om att vi i nuvarande\r\nkonjunkturläge skall satsa på en upprustning av\r\nvägar och järnvägar -- allvarliga signaler om att de\r\nbeslut som fattats inte kommer att få någon effekt.\r\nDet tar tid att planera och projektera den här typen\r\nav investeringar. Det finns tyvärr signaler som tyder\r\npå att det antal jobb som man har räknat med nästa\r\når inte kommer att bli verklighet.</pre><pre>Det är alltså enligt min mening det andra skälet till\r\natt sådana här investeringar är särskilt\r\nbetydelsefulla just nu. Här handlar det i flera fall\r\nom att om beslut fattas i dag, ger det omedelbart\r\neffekt. Man kan sätta spaden i jorden i morgon.</pre><pre>Jag har använt Norrköping mera som ett exempel i\r\nmin interpellation, det är ett bra exempel. I\r\nNorrköping är verkligheten den att om man\r\nbeslutar att bygga ut spårvägen, innebär det att ett\r\nicke föraktfullt antal jobb kommer att skapas i\r\nNorrköping redan i morgon. Planerna är klara, alla\r\nförberedelser är gjorda, det är bara att sätta spaden\r\ni jorden.</pre><pre>Jag vet att situationen i många andra större\r\nkommuner är precis motsvarande, även om det där\r\nkan handla om andra typer av investeringar. Men\r\ngemensamt är att kommunerna redan har gjort alla\r\nförberedelser.</pre><pre>Dessa är de två skälen till att jag tycker att den här\r\ninterpellationen är viktig och att det är viktigt att\r\njust nu satsa på förnyelsen av kollektivtrafiken i de\r\nstörre städerna.</pre><pre>Vad får jag då för svar? Ja, jag vet egentligen inte\r\nvad jag skall säga. Det är artiga formuleringar,\r\nvällovliga uttalanden om att det är riktigt. Men om\r\njag får vara litet elak skulle jag kunna sammanfatta\r\nministerns svar ungefär så här -- trots att svaret är\r\nlångt går det att göra en snabb sammanfattning:\r\nAllt som behöver göras är redan gjort. Som\r\nsocialdemokrat borde jag vara stolt, nöjd och\r\nbelåten över att de beslut som tidigare regeringar\r\nfattat egentligen är tillräckliga, det behövs inte\r\nnågot ytterligare just nu. Svaret blir då: Nej, det\r\nbehöver inte vidtas några ytterligare åtgärder för\r\natt stimulera den här typen av satsningar.</pre><pre>Det besked som jag får med mig hem till\r\nNorrköping är detsamma. Svaret är alltså nej.\r\nMinistern planerar inga ytterligare åtgärder för att\r\nunderlätta en utbyggnad av spårvägen i\r\nNorrköping.</pre><pre>En del har dock hänt som gör att jag, trots att det\r\nsom här sagts skulle kunna ses som en direkt\r\nhyllning av den förra regeringen, inte kan vara\r\nriktigt nöjd.</pre><pre>Bevisligen finns det väldigt många, bl.a.\r\nNorrköpings kommun, som har att fatta konkreta\r\nbeslut om investeringar i detta sammanhang men\r\nsom inte gör det. Av olika skäl anser man att\r\nresurserna inte räcker. Vidare menar man att\r\nregelverket är så beskaffat att det inte är möjligt att\r\nkomma i gång. Dessutom, och det är vi ju alla\r\nmedvetna om, har det blivit ännu mera\r\nbekymmersamt på arbetsmarknaden.\r\nArbetslösheten stiger. I morse hörde jag att antalet\r\narbetslösa i Norrköping nu har passerat siffran\r\n2 500. Det understryker ytterligare hur viktigt det\r\när att snabbt komma i gång med erforderliga\r\nåtgärder.</pre><pre>Därför gör jag ett försök till. Jag ställer alltså\r\nsamma fråga igen: Kan inte ministern, när han har\r\nhaft möjlighet att ordentligt fundera över det här,\r\ntänka sig att ta initiativ till att förändra regelverket,\r\nför att underlätta arbetet med den här typen av\r\nsatsningar, prioritera resurserna till dessa\r\nsatsningar och överväga möjligheterna till\r\nytterligare resurser? Det gäller ju att kunna gå från\r\nvackra ord till handling i den här viktiga frågan.</pre><pre>Anf. 3  Kommunikationsminister MATS\r\nODELL (kds):</pre><pre>Fru talman! Att det ekonomiska läget är allvarligt\r\nhar vi alla fått erfara just denna dag. Det är bristen\r\npå ekonomiska resurser som utgör den kritiska\r\nmassan i det här sammanhanget, alltså inte viljan\r\natt satsa på kollektivtrafiken.</pre><pre>Jag tycker ändå, Lars Stjernkvist, att de artiga\r\nformuleringarna är på sin plats. Jag har vid flera\r\ntillfällen upprepat att min företrädare Georg\r\nAndersson har gjort en, om nu det uttrycket tillåts,\r\nbanbrytande insats på det här området när det\r\ngäller att förändra trafikpolitiken och att få en\r\nomläggning, så att det blir en mera\r\nmarknadsinriktad och avreglerad verksamhet.\r\nDetta understryker jag gärna en gång till.</pre><pre>Men just som representant för Norrköpings\r\nkommun tycker jag att Lars Stjernkvist har\r\nanledning att känna sig nöjd. Norrköping har ju\r\nverkligen fått en hyfsad tilldelning när det gäller\r\nstatsbidrag för byggandet av själva\r\nspåranläggningen. Man har nämligen fått 50 % av\r\ninvesteringskostnaden, som uppgår till 81\r\nmiljoner -- dvs. 40,5 milj.kr.</pre><pre>Vad sedan gäller möjligheterna att få statligt stöd\r\nfrån anslaget till investeringar i trafikens\r\ninfrastruktur vill jag framhålla att det anslaget\r\nendast får användas till investeringar i fasta\r\nanläggningar. Anslaget får alltså inte användas till\r\ninvesteringar i rullande materiel. Det är den\r\nbegränsning som gäller här.</pre><pre>Norrköpings möjligheter att få ytterligare bidrag\r\ntill själva spårutbyggnaden får naturligtvis bedömas\r\nmot bakgrund av dels hur mycket medel som redan\r\nhar beviljats, dels hur ansökan står sig i konkurrens\r\nmed andra objekt. Regeringen har trots allt inte\r\nbara Norrköpings kommun utan också flera andra\r\nkommuner att ta hänsyn till. Det gäller ju att\r\nförsöka få optimal effekt vid fördelningen av\r\nmedel.</pre><pre>Enligt riksdagens beslut skall medlen främst\r\nanvändas för att möjliggöra en kraftsamling till\r\nförmån för större sammanhållna projekt som\r\ngagnar både tillväxten och miljön. I det\r\nsammanhanget instämmer jag gärna i det som Lars\r\nStjernkvist sade. Den allra bästa miljöeffekten\r\nuppnås nämligen, till skillnad från vad många tror,\r\njust vid satsningar i storstäderna. Det gäller då inte\r\nbara den spårbundna trafiken utan faktiskt även\r\nvägsatsningar i anslutning till storstäderna.\r\nKringfartsleder har exempelvis en mycket gynnsam\r\ninverkan på miljön.</pre><pre>Frågor av det här slaget har vi i regeringen hela\r\ntiden för ögonen. Vi arbetar med olika projekt för\r\natt ytterligare effektivisera användningen av de\r\nstatliga medlen i syfte att åstadkomma en bättre\r\ntrafikmiljö, en bättre tillväxt och en förbättrad\r\nmiljö över huvud taget.</pre><pre>Anf. 4  RUNE THORÉN (c):</pre><pre>Fru talman! Anledningen till att jag går in i den här\r\ninterpellationsdebatten är att\r\nkommunikationsministern i sitt svar tar upp just\r\nmiljöproblemen i storstäderna. Jag har samma\r\nuppfattning som kommunikationsministern, dvs.\r\natt läget är bekymmersamt och att det är\r\nnödvändigt att vidta en hel del åtgärder.</pre><pre>Gemensamt för läget nu och läget tidigare är, som\r\nkommunikationsministern säger, att det är ont om\r\npengar. Men även om vi är överens om att det kan\r\nvara svårt att få fram tillräckligt med nya pengar,\r\nborde nog en översyn göras beträffande den\r\nbyråkrati som jag påstår finns här och som till stor\r\ndel kom till under den förra regeringen. Jag tänker\r\npå Göteborgsregionen och Adelsohnpaketet. Det\r\nfinns nämligen pengar avsatta för just det som\r\nkommunikationsministern här nämner, dvs. för\r\nsatsningar i storstadsområdena. Att vi är\r\nuppbundna beror på en olycklig formulering.\r\nIngenting är klart i vare sig Stockholm eller i\r\nGöteborg förrän allt är klart. Fortfarande är det\r\noklart t.ex. i Göteborgsregionen hur frågan om\r\nkringgående vägförbindelser skall lösas.</pre><pre>I dag talas det i media t.ex. om att stora risker\r\nföreligger för att det inte blir några satsningar på\r\nkollektivtrafiken i Göteborgsregionen om man inte\r\nser till att pengar snabbt kommer fram.</pre><pre>Jag vill utnyttja detta tillfälle till att vädja till\r\nkommunikationsministern om att han gör allt som\r\ngöras kan för att det snarast, uttryckt på\r\ngöteborgarnas vis, skall vara möjligt att få det här\r\natt gå på rätt spår. Frågan får inte dras i långbänk.</pre><pre>Anf. 5  LARS STJERNKVIST (s):</pre><pre>Fru talman! Efter att ha lyssnat på\r\nkommunikationsministern börjar jag ana, och det\r\nhär har jag i och för sig under en tid haft misstankar\r\nom, hur det fungerar när det gäller\r\narbetsfördelningen inom den nuvarande\r\nregeringen. Uppenbarligen är det kds och centern,\r\ndet senare partiet representerades här nyss av Rune\r\nThorén, som svarar för pratandet och skrivandet.\r\nOch det låter inte så galet när man berättar om\r\nsatsningar som skall göras här. Det sägs att det och\r\ndet är viktigt, att vi skall värna det och det, att vi\r\nskall utveckla osv. Om orden är vi helt överens. Jag\r\ntror precis som kommunikationsministern att\r\nsatsningar av nämnda typ är oerhört viktiga.\r\nSärskilt viktiga är de just nu, inte minst därför att\r\nman kan använda infrastruktursatsningarna -- alltså\r\nsatsningar på bättre vägar och järnvägar samt en\r\nbättre kollektivtrafik -- som en hävstång för att göra\r\ndet möjligt att komma bort från de bekymmer som\r\nfinns beträffande ekonomin och arbetsmarknaden.\r\nMen vackra formuleringar innebär inte att någon\r\nenda spårvagn ordnas i Norrköping. Med enbart\r\nvackra ord blir inte en enda väg ombyggd.</pre><pre>Problemet är, som jag säger i mitt första inlägg, att\r\nmycket talar för att satsningen på infrastrukturen,\r\nom vilken vi i ord är överens, kommer att försenas\r\noch förhalas. Det är det som är allvarligt här. Varför\r\nkan man då inte tydligt markera att det måste bli\r\nfart på den typ av investeringar som snabbt,\r\nomedelbart, kan ge effekt?</pre><pre>Tydligen är det så, att kds i regeringsställning talar\r\nvackert. Men i praktiken, när det krävs handling, är\r\ndet andra krafter, nämligen moderaterna, som styr.\r\nFormuleringen om att det är bristen på ekonomiska\r\nresurser som är problemet tycker jag är ganska\r\navslöjande. Därmed stryker man liksom ett rött\r\nstreck över alla de vackra orden.</pre><pre>Jag vet att Norrköpings nuvarande kommunledning\r\nför en tid sedan besökte kommunikationsministern\r\noch att man då påtalade de bekymmer som finns i\r\nNorrköping. I och för sig delar jag uppfattningen\r\natt just vi i Norrköping har fått en ganska generös\r\nbehandling från statsmakternas sida. Vi har fått ett\r\nhyfsat tillskott för att det skall bli möjligt att göra\r\nen utbyggnad hos oss. Det i sig är ett ja. Det säger\r\ntyvärr inte den nuvarande ledningen i Norrköpings\r\nkommun, utan man önskar ytterligare statsbidrag.\r\nDessutom kom man hem till Norrköping rusig av\r\nglädje och berättade för oss andra att den nye\r\nkommunikationsministern hade talat vackert och\r\nmarkerat betydelsen av den här typen av\r\nsatsningar. Det kommer mera pengar, så var lugna!\r\nDet var vad man sade till oss i oppositionen. Det\r\när tydligt att jag får åka hem till Norrköping med\r\nbeskedet: Tyvärr, det har blivit ett missförstånd.\r\nDet blir inga nya pengar, och det blir inga\r\nförändringar som underlättar utbyggnaden av\r\nspårvägen eller andra satsningar av den här typen\r\npå andra ställen.</pre><pre>Anf. 6  Kommunikationsminister MATS\r\nODELL (kds):</pre><pre>Fru talman! Rune Thorén säger även i dag mycket\r\nförståndiga saker. Det är bara det, Rune Thorén, att\r\nregeringens uppgift är att försöka få till stånd en\r\nhelhet. Att plocka russin ur kakan även i\r\ninfrastrukturella sammanhang och få ett resultat\r\ndär helheten blir lidande tror jag inte att vare sig\r\nRune Thorén eller jag, eller över huvud taget\r\nnågon, egentligen har intresse av. Därför skall vi,\r\nsom Rune Thorén sade, påskynda processen. Jag\r\ntror ändå att det är mycket viktigt att vi ser\r\ntrafiksituationen i Göteborgsområdet som en\r\nsammanhållen helhet.</pre><pre>Lars Stjernkvist drog in partipolitiken, och visst\r\nkan vi göra så. Han sade att jag får det till att låta\r\nsom om det bara handlade om ord. Det skulle alltså\r\nvara något slags verbal välvilja. Faktum kvarstår att\r\n50 % av investeringskostnaden i Norrköpings\r\nkommun täcks av statsbidragen. Att reducera det\r\nhela till något slags verbal aktivitet tycker jag ändå\r\när något övermaga.</pre><pre>Lars Stjernkvist sade i en mycket väl vald\r\nformulering att de vackra formuleringarna stryker\r\nliksom över med ett rött streck. Sanningen är ju att\r\nden mycket långvariga socialdemokratiska regimen\r\ni Norrköping har lämnat efter sig en ekonomi som\r\ninnebär att Norrköpings kommun måste låna 1\r\nmilj.kr. om dagen. Jag tycker att man måste rikta\r\nsig åt rätt håll när man kritiserar. Jag har stått här\r\noch berömt den socialdemokratiska trafikpolitiken\r\noch talat om vad som har satsats. Dessutom talade\r\njag om att vi för närvarande studerar nya\r\nmöjligheter att stödja den kollektiva trafiken och\r\ninfrastruktursatsningarna i det nuvarande läget. Jag\r\ntycker att man kan tillägga att vi har tidigarelagt\r\nolika typer av infrastrukturella investeringar på 1,5\r\nmiljarder kronor. Dessutom har\r\narbetsmarknadsstyrelsen och\r\narbetsmarknadsdepartementet fått över 2,5\r\nmiljarder kronor för olika satsningar. Hur det\r\nkommer att falla ut i Norrköpingsregionen kan jag\r\ninte, fru talman, svara på just nu, men jag tycker\r\nändå att det är litet övermaga att beteckna\r\nregeringens aktivitet på det här området som\r\nenbart verbal.</pre><pre>Anf. 7  RUNE THORÉN (c):</pre><pre>Fru talman! Jag tror att Mats Odell och jag är\r\növerens om att det är viktigt att Göteborgsregionen\r\nfår pengar, men vi är också överens om att man inte\r\nfår sätta sig på demokratin. Det tar nämligen sin tid\r\natt få fram lösningen beträffande själva\r\nkringfartsleden i Göteborgsregionen. Det måste få\r\nta sin tid.</pre><pre>När det däremot gäller kollektivprojekten, både i\r\nGöteborgsregionen och inne i Göteborgs stad, är\r\ndet färdigplanerat och klart att sättas i gång\r\nomedelbart. Det skulle naturligtvis, som det\r\nframhölls i Mats Odells svar, underlätta beträffande\r\nmiljöproblemen och kollektivtrafiken i Göteborg,\r\nom man fick pengarna. Därför hoppas jag att\r\nkommunikationsministern på något sätt kan\r\nmedverka till att pengarna släpps, gärna med någon\r\nföreskrift om att de andra lösningarna i stort sett\r\nblir som det är tänkt.</pre><pre>Sedan vill jag, fru talman, säga att det är litet\r\nmagstarkt att höra en socialdemokrat tala om det\r\ndär röda strecket. Jag tror att det röda strecket i så\r\nfall finns kvar från den förra perioden. Man märkte\r\ni tidigare debatter över huvud taget inte någon\r\nvälvillighet i denna kammare när det gällde\r\nkollektivtrafiksatsningar, men det är skönt att det\r\ngår att ändra sig.</pre><pre>Anf. 8  LARS STJERNKVIST (s):</pre><pre>Fru talman! Min redogörelse var inte någon\r\nelakhet, utan jag konstaterade att när\r\nkommunledningen i Norrköping för en tid sedan\r\nbesökte kommunikationsministern fick den det\r\nbestämda intrycket att det faktiskt var aktuellt med\r\nytterligare satsningar. Detta har nu förvandlats till\r\natt man nu skall studera möjligheten att stödja\r\nkollektivtrafiksatsningar i framtiden.</pre><pre>Jag förstår att jag får nöja mig med detta den här\r\ngången, men jag hoppas att man studerar snabbt.\r\nSom jag har påpekat kan man uppnå omedelbara\r\neffekter bara det blir en investering. Verkligheten\r\när den, att om inte regeringen försöker utöva\r\npositiva påtryckningar, kommer det inte att bli\r\nnågon investering i Norrköping. Det vore\r\nbeklagligt med tanke på miljön i Norrköping liksom\r\nockså av arbetsmarknadsskäl. Jag vet att\r\nsituationen är likartad i många andra kommuner.</pre><pre>I och för sig är det litet märkligt att i parlamentet få\r\nhöra kommentaren att man inte skall dra in\r\npartipolitik. Det är kanske oundvikligt att man gör\r\ndet i en sådan här politisk församling. Jag har inte\r\nkritiserat andemeningen i politiken. I mitt första\r\ninlägg betonade jag att vi är överens beträffande\r\nsynen på infrastruktursatsningar, i ord. Dessutom\r\nhar regeringen avsatt pengar. Jag kritiserar att man\r\nnu när situationen har förvärrats på\r\narbetsmarknaden inte förmår att spänna musklerna\r\nytterligare. För att än en gång dra in partipolitik:\r\nOm kommunikationsministern vill ha tips på hur\r\nman fortsätter att gå från ord till ytterligare praktisk\r\nhandling, kan han studera socialdemokraternas\r\ngruppmotion om den ekonomiska politiken, där vi\r\nräknar med mera pengar för sådana här satsningar.\r\nÄr han mycket läsintresserad och har tid, kan han\r\ndessutom studera den motion som\r\nsocialdemokraterna i Östergötland har lagt fram.\r\nDär ger vi exempel på ett antal viktiga\r\ninfrastruktursatsningar, som kan komma i gång\r\nomedelbart. Redan nu kan jag avslöja att det i\r\nmotionen finns med förslag om en förbättring av\r\nkollektivtrafiken i Norrköping, t.ex. fler\r\nspårvagnar.</pre><pre>Återigen: Tack för svaret! Jag hoppas som sagt att\r\nstudierna av möjligheterna snart kommer att\r\nresultera i praktisk handling.</pre><pre>Anf. 9  Kommunikationsminister MATS\r\nODELL (kds):</pre><pre>Fru talman! Jag vill bara säga till Rune Thorén att vi\r\ni dagarna har fått in ansökan från\r\nGöteborgsområdet, vilken i huvudsak ligger inom\r\nramen för överenskommelsen. Då skall det\r\nnaturligtvis prövas. Bl.a. handlar det om en\r\njärnvägsstation under Örgryte. Vidare rör det sig\r\nom motprestationer från kommunens sida, bl.a.\r\ninnebärande att Göteborg skall ta fram ungefär 500\r\nmilj.kr. i kommunala medel. Ni skall införa\r\nbilavgifter, osv. Det är denna helhet som vi\r\ntillsammans måste komma fram till.</pre><pre>Lars Stjernkvist gav mig tips om att studera olika\r\nmaterial som det socialdemokratiska partiet har\r\ngett ut vid olika tillfällen. Det finns också, Lars\r\nStjernkvist, en annan möjlighet, nämligen att\r\nstudera den ekonomiska verkligheten som den ser\r\nut efter det att den tredje vägens ekonomiska\r\npolitik har fått verka ett tag.</pre><pre>Överläggningen var härmed avslutad.</pre><pre>3 §  Svar på interpellation 1991/92:24 om\r\nBromma flygplats</pre><pre>Anf. 10  Kommunikationsminister MATS\r\nODELL (kds):</pre><pre>Fru talman! Görel Bohlin har ställt tre frågor till\r\nmig rörande Bromma flygplats.</pre><pre>Den första frågan gäller om jag delar\r\nfrågeställarens uppfattning att Brommatrafiken\r\ninte kan föras över till Arlanda och att Bromma\r\ndärför är av riksintresse och behövs för att\r\nflygtrafiken skall fungera.</pre><pre>Vidare frågar Görel Bohlin om jag är beredd att\r\ntillsätta en snabbutredning för att utforma en\r\nbolagsbildning av Bromma. Slutligen ställs frågan\r\nom jag, i det fall Brommaavtalet inte förnyas, är\r\nberedd att se över hur stor den ersättning bör vara\r\nsom staten skall avkräva Stockholms stad för\r\nmarkvärdesförlusten.</pre><pre>Beträffande frågan om Brommas betydelse är det\r\noomtvistligt att det behövs två flyplatser för\r\nflygtrafikens behov i Stockholmsområdet. Denna\r\nsyn delas, som frågeställaren också påpekat, bl.a.\r\nav luftfartsverket. Eftersom det för närvarande\r\nsaknas alternativ till Bromma innebär detta att\r\ndenna flygplats fortfarande är viktig som ett\r\nkomplement till Arlanda.</pre><pre>Beträffande en eventuell bolagsbildning av\r\nBromma flygplats resp. ersättning för\r\nmarkvärdesförluster är det frågor som jag inte är\r\nberedd att ta ställning till nu. Avgörande för\r\nBrommafrågans vidare behandling är stadens\r\ninställning. Om det finns ett positivt intresse från\r\nStockholms stads sida att fortsätta flygtrafiken på\r\nBromma är jag också beredd att diskutera frågan.</pre><pre>Anf. 11  GÖREL BOHLIN (m):</pre><pre>Fru talman! Jag tackar kommunikationsministern\r\nför svaret, men jag måste medge att jag är litet\r\nbesviken. Svaret säger inte så mycket.</pre><pre>Stockholmspolitikerna behöver nog, vilket jag tror\r\natt även kommunikationsministern anser, ett\r\nministerord på vägen. Men det här blir man inte så\r\nmycket klokare av. Alla passar. Stockholm\r\navvaktar och passar. Och även ministern passar.</pre><pre>I svaret sägs det visserligen att det är oomtvistligt\r\natt det behövs två flyplatser i Stockholmsområdet\r\noch att det för närvarande saknas alternativ till\r\nBromma. Svaret tyder emellertid på att något\r\nalternativ skulle vara påtänkt, men vilket?</pre><pre>Läget är följande: När Arlandas tredje rullbana blir\r\nfärdig omkring 1997 tillkommer ytterligare 50 %\r\ntrafikkapacitet, dock inte 100 %. Just nu är det en\r\nsvacka i luftfartens utveckling som sammanhänger\r\nmed konjunkturerna. Men luftfartsverket räknar\r\nmed en fortsatt uppgång, särskilt i inrikestrafiken.\r\nSmåflyget är redan nu ett hinder på Arlanda. Något\r\növerförande av flyg från Bromma till Arlanda är\r\ndärför inte att tänka på, utan den typ av trafik som\r\nBromma har bör i stället separeras helt från den\r\ntyngre. Det är en viktig luftfartsfråga som\r\nkommunikationsministern också har ansvar för.</pre><pre>Det går inte tidsmässigt att få fram någon\r\nytterligare trafikflygplats före avtalstidens utgång\r\n1996. Exempelvis står ju den tredje banan inte\r\nfärdig förrän 1997. Dessutom har Bromma en\r\nalldeles speciell trafik.</pre><pre>Det går inte heller av politiska skäl att få fram\r\nytterligare en flygplats. Aktionsgruppen mot flyg\r\npå Södertörn har genomfört en enkätundersökning\r\nbland riksdagspartierna strax före valet om deras\r\ninställning till en flygplats söder om staden resp. till\r\nBromma. Det framgick klart genom\r\ntidningsartiklar som man hade skickat med att man\r\ninsåg att om inte Bromma blev kvar så återuppstod\r\nhotet om en flygplats söder om Stockholm, vilket\r\nman var så starkt emot.</pre><pre>I förra valrörelsen lyckades detta parti kapa hem\r\nåtta fullmäktigemandat och stoppade därmed\r\nplanerna på en flygplats. Partiet gick inte ut i årets\r\nvalrörelse. Man ansåg missionen uppfylld men har\r\nsagt att om det behövs återkommer man. Och\r\ndetta, kommunikationsministern, är en realitet.</pre><pre>Bromma har inte bara affärsflyg, tidningsflyg,\r\nambulansflyg och skolflyg. Man har också visst\r\nreguljärflyg och kunde ta ytterligare, vilket skulle\r\nbetyda mycket för linjer som beflygs med lättare\r\nflyg, t.ex. uppåt Norrland eller till Visby, och för\r\nflygplatsens ekonomi.</pre><pre>Det är ont om s.k. slottider på Arlanda, och det\r\nfinns möjlighet att inrymma bättre och attraktivare\r\ntider för starter och landningar på Bromma.</pre><pre>Att man från näringslivshåll är oerhört angelägen\r\nom möjligheten att trafikera Bromma med flyg\r\nbevisas av att nio näringslivsorganisationer, med ett\r\notal företag bakom var och en av organisationerna,\r\nhar sagt sig vilja ha Bromma kvar och dessutom ta\r\nett ekonomiskt ansvar för flygplatsen.</pre><pre>Det är ju näringslivet vi lever på, Mats Odell. Och\r\nför en stressad företagsledare, som inte har\r\nmöjlighet att passa glesa avgångstider på Arlanda,\r\nbetyder det mycket att ha möjlighet att med\r\naffärsflyg trafikera Bromma, och det betyder\r\nmycket även för Sverige.</pre><pre>Brommas existens och förbättring som flygplats\r\nbetyder tillväxt för landet och har positiva\r\nregionalpolitiska effekter. Och stockholmarna,\r\nbrommaborna, som har svarat på en annan\r\nenkätundersökning, föredrar en flygplats på\r\nBromma framför en jätteutbyggnad av ett\r\nbostadsområde med den biltrafik som då skulle bli\r\nföljden.</pre><pre>Bromma är således inte enbart en\r\nStockholmsfråga, det är en fråga för länet, för\r\nlandet och för luftfartens funktion, och det är en\r\nministerfråga.</pre><pre>Jag skulle vilja ha ett tydligare svar,\r\nkommunikationsministern. Jag vill veta följande:\r\nVilken är kommunikationsministerns uppfattning\r\nom behovet och önskvärdheten av att Bromma\r\nflygplats blir kvar? Interpellationssvaret skulle jag\r\nvilja beteckna som en mycket kort\r\ntjänstemannaprodukt. Delar\r\nkommunikationsministern uppfattningen att\r\nBromma flygplats är ett riksintresse? Vad har hänt\r\nmed direktiven till den utredning om\r\nalternativflygplats som lämnades av den förre\r\nkommunikationsministern? Det var en beställning\r\nfrån socialdemokraterna i Stockholm och skulle\r\ninnebära ett överförande av trafik från Bromma till\r\nArlanda. Vad har hänt med denna utredning?</pre><pre>Kommunikationsministern kan rimligtvis inte ha\r\nnågon annan uppfattning än specialisterna på\r\nluftfart, --luftfartsverket -- länsstyrelsen i\r\nStockholms län och riksdagen, nämligen att\r\nBromma flygplats är av riksintresse och bör vara\r\nkvar.</pre><pre>Anf. 12  OSKAR LINDKVIST (s):</pre><pre>Fru talman! 1947 slöts ett avtal mellan svenska\r\nstaten och Stockholms stad. Enligt detta avtal\r\nupplät Stockholm Brommaområdet för flygtrafik\r\nt.o.m. den 31 december 1996. Det är således fem år\r\nkvar innan avtalet är fullföljt.</pre><pre>Görel Bohlin borde ha fått detta raka svar av\r\nkommunikationsministern. Hon säger i sitt inlägg\r\natt svaret inte säger så mycket. Men vad handlar det\r\nom? Jo, vad Görel Bohlin vill är att ytterligare\r\nutveckla flygtrafiken på Bromma. Men det handlar\r\ninte, kommunikationsministern, om att utveckla\r\nflygtrafiken på Bromma. Det handlar om att\r\navveckla den. Det handlar om att göra upp en plan\r\nför avvecklingen. Det handlar till ingen del om den\r\nbolagsbildning som Görel Bohlin ''babblar'' om\r\neller om någon ersättning från Stockholms län till\r\nstaten för något slags inbillade\r\nmarkvärdesförluster. Till ingen del handlar det om\r\natt snabbutreda fortsatt flygtrafik på Bromma. Men\r\ndet kan mycket väl vara så att moderaterna --\r\nåterigen -- är i färd med att försöka förlänga\r\nBrommaavtalet. Det framgick av Görel Bohlins\r\ninlägg.</pre><pre>Det finns i nuläget en moderatdominerad regering\r\ni riket. Det finns en moderatdominerad politisk\r\nstyrning i Stockholms stadshus. Vad är annars\r\nsyftet?</pre><pre>Görel Bohlin var med redan när frågan om\r\nflygtrafik på Bromma gick in i slutfasen i december\r\n1980. När riksdagen tog ställning på nattkröken den\r\n18 december 1980 vann miljövännerna. Alla de\r\nandra förlorade. Fokkerplanen skulle till Arlanda,\r\noch där finns de nu i en riktig trafikmiljö. Visste\r\nkommunikationsministern ingenting om detta?</pre><pre></pre><pre>Ett råd till kommunikationsministern är att den\r\nsom låter sig styras av moderaterna i den eldfängda\r\nflygtrafikfrågan när det gäller Bromma bör nog\r\nvara litet försiktig. Och lita inte alltför mycket på\r\nexperterna! Det vet Görel Bohlin att man inte skall\r\ngöra. Hon tillhör luftfartsverket. Där kan man\r\nberätta om den nesa som experterna inför\r\nutflyttning av inrikesflyget till Arlanda i början av\r\n1980-talet utsatte sig själva för. Luftfartsverket\r\nlyckades att komma totalt fel i sin bedömning inför\r\nriksdagens stora beslut om Bromma flygplats.</pre><pre>Det har gjorts många försök till att slå vakt om\r\nBromma flygplats. Den då nytillträdde\r\nkommunikationsministern Bo Turesson uppdrog\r\n1976 åt den dåvarande justitiekanslern Ingvar\r\nGullnäs att utreda ''i vilken form Bromma skulle\r\nbevaras och utbyggas''. Och Gullnäs löd order. Han\r\nlämnade ett förslag till regeringen om att göra\r\nBromma till en storflygplats. Bromma skulle\r\nbyggas ut utav bara attan och bli Nordens största\r\nflygplats. Flyganhängarna jublade. Men trots en\r\nborgerlig övervikt i riksdagen vann miljöns\r\nföreträdare, och Gullnäs hamnade i\r\nlandshövdingsbostaden i Falun.</pre><pre>En stor del av den enorma bebyggelse för flygets\r\nutveckling och framtid som har skett och som nu\r\nsker ute på Arlanda skulle också ha skett i och\r\nomkring Bromma flygfält. Så ville moderaterna och\r\nderas supportrar en gång ha det, och det är bara\r\ndrygt tio år tillbaka i tiden.</pre><pre>Jag kan försäkra kommunikationsministern att jag\r\nhar följt den här frågan på mycket nära håll. En\r\nrealistisk och någorlunda självständig\r\nkommunikationsminister bör i stället för att lyssna\r\ntill dessa locktoner sätta manken till och få fram det\r\nkomplement till Arlanda som det har talats så\r\nmycket om. Men det finns också andra\r\nkombinationer av lösningar för den mindre\r\nflygtrafiken, som det behövs en smula vilja för att\r\nta till sig.</pre><pre>Gullnäs flyttade till Falun. Nu flyttar Görel Bohlin\r\ntill Umeå. När de trafikerar Arlanda hoppas jag att\r\nde imponeras av den fantastiska utvecklingen av\r\nbåde svenskt och utländskt flyg.</pre><pre>Kommunikationsministern skall veta att miljön\r\nväger tyngre än aldrig så smarta och påstridiga s.k.\r\nexperter inom svensk flygförvaltning.</pre><pre>Anf. 13  LENNART FREMLING (fp):</pre><pre>Fru talman! I denna interpellationsdebatt talar man\r\nom markvärdet för Bromma flygplats. Det vill\r\nockså jag göra, men från en annan utgångspunkt,\r\nsom jag tycker ofta försummas. Det kan ju\r\nkonstateras att flygplatsens mark har ett mycket\r\nhögt värde, eftersom det finns alternativa\r\nanvändningssätt som konkurrerar om den. När\r\nman överväger flygplatsens framtid måste man\r\nalltså beräkna om flygverksamheten kan förväntas\r\nförränta markvärdet.</pre><pre>Flygresenärernas betalningsvilja bör vara\r\ngrundläggande för den flygverksamhet som skall\r\nbedrivas i vårt marknadsekonomiska system. Det\r\när då viktigt att prissättningen görs korrekt\r\nutgående från ett samhällsekonomiskt synsätt.</pre><pre>Jag vill därför fråga kommunikationsministern:\r\nHur beräknar regeringen förräntningen av\r\nmarkvärdet för Bromma flygplats i en kalkyl över\r\nde avgifter som bör tas ut av resenärer, flygbolag\r\noch andra intressenter?</pre><pre>För att en marknadsekonomi skall fungera bra\r\nmenar jag att denna typ av resonemang måste få\r\nvara avgörande för om Bromma flygplats skall vara\r\nkvar eller inte. Dessutom måste kalkylerna göras\r\noffentliga, så att de kan ifrågasättas av alla berörda\r\nintressenter.</pre><pre>Fru talman! Jag har tilltro till att den nya regeringen\r\nvill utveckla och använda kalkylmetoder som gör\r\natt samhällets resurser av olika slag kommer till en\r\nallt effektivare användning.</pre><pre>Anf. 14  SVEN-GÖSTA SIGNELL (s):</pre><pre>Fru talman! Jag har med stort intresse följt dagens\r\ndebatt om Bromma flygplats. Det är inte utan att\r\nman tänker tillbaka på den mycket upphetsade\r\ndebatt som fördes under hösten 1980. Då handlade\r\ndebatten om huruvida inrikesflyget skulle flyttas ut\r\ntill Arlanda eller ej. Som också Oskar Lindkvist\r\ntidigare berörde var det med mycket knapp\r\nmajoritet som riksdagen beslutade att så skulle ske.</pre><pre>Det var många som då påstod att vi\r\nsocialdemokrater, som var förespråkare för\r\nutflyttningen, medverkade till en katastrof för det\r\nsvenska inrikesflyget. Det har nu gått över tio år\r\nsedan beslutet fattades. Med facit i hand har det\r\nvisat sig att detta var det bästa som kunde ha skett.\r\nVi har nu fått ett väl utbyggt och väl fungerande\r\ninrikesflyg i Sverige.</pre><pre>Fru talman! Det förefaller som att det nu åter skall\r\nbli en mycket livaktig debatt om Bromma flygplats.\r\nDen här gången gäller debatten om Bromma skall\r\nläggas ned 1996 eller om Bromma skall fortsätta att\r\nvara flygplats. Av den anledningen är det av\r\nspeciellt stort intresse att höra\r\nkommunikationsministerns uppfattning om vad\r\nsom skall hända med Bromma.</pre><pre>I likhet med Görel Bohlin konstaterar jag att svaret\r\ntyvärr var mycket knapphändigt. Att döma av\r\nsvaret kvarstår frågan om vilken uppfattning\r\nkommunikationsministern egentligen har. Vi vet\r\nalla här att avtalet mellan staten och Stockholms\r\nkommun går ut 1996. Jag vill därför fråga\r\nkommunikationsministern: Om Bromma skall\r\nfortsätta att vara en flygplats, skall det då vara en\r\nstatlig eller en kommunal flygplats? Den frågan är\r\nav mycket stort intresse.</pre><pre>Jag vill ställa ytterligare en fråga till\r\nkommunikationsministern, som också betyder\r\nväldigt mycket för hur inrikesflyget skall utvecklas\r\ni fortsättningen: När tänker\r\nkommunikationsministern lägga fram en\r\nproposition på grundval av flygplatsutredningens\r\nbetänkande Flygplats 2000?</pre><pre>Jag skulle gärna vilja ha svar på mina frågor,\r\neftersom de är så viktiga för hur inrikesflyget i\r\nfortsättningen skall utvecklas.</pre><pre>Anf. 15  JAN SANDBERG (m):</pre><pre>Fru talman!Jag vill börja med att instämma i Görel\r\nBohlins inlägg.</pre><pre>Frågan om Bromma flyplats framtid är mycket\r\nviktig. Också jag hade hoppats på ett positivare\r\nsvar från kommunikationsministern -- det kan jag\r\ninte sticka under stol med.</pre><pre>Den avreglering av flygtrafiken som har inletts och\r\nsom kommer att fortsätta öppnar möjligheter. Ett\r\nbibehållet Bromma som flygplats kan bli ännu\r\nviktigare än i dag när det gäller att erbjuda bra och\r\nsmidiga transporter för så många människor som\r\nmöjligt. Redan nu är ju Bromma den andra\r\nflygplatsen i storlek, om man ser till antalet\r\nflygplansrörelser. Av tre flygplansrörelser i den här\r\nregionen är det en av dessa som kommer ifrån\r\nBromma, vilket man kanske inte känner till.\r\nUtifrån dessa förutsättningar vore det otänkbart\r\nmed en nedläggning.</pre><pre>Bromma flygplats är mycket viktig för såväl den här\r\nregionens näringsliv som med tanke på Sveriges\r\nnuvarande ekonomiska problem. En positiv\r\nnäringslivsutveckling i den här regionen är positiv\r\nockså för hela landet, eftersom\r\nStockholmsregionen i mångt och mycket ju är\r\nSveriges motor.</pre><pre>Jag kan inte underlåta att något kommentera Oskar\r\nLindkvists inlägg, eller vad man skall kalla det. Det\r\nvar mest en historisk exposé och en beskrivning av\r\nvissa personers insatser för Bromma flygplats. Men\r\njag tycker att den här debatten framför allt handlar\r\nom framtiden. Jag har viss förståelse för att en\r\nrepresentant för socialdemokraterna har svårt att\r\nblicka in i framtiden.</pre><pre>Jag skulle gärna också se att\r\nkommunikationsministern utvecklade sitt svar litet,\r\noch att man i det tillägget fick litet mer positiva\r\nsignaler beträffande möjligheten att behålla\r\nBromma i framtiden.</pre><pre>Anf. 16  HADAR CARS (fp):</pre><pre>Fru talman! Bromma har, i det ger jag Oskar\r\nLindkvist rätt, genomgått många olika skeden.\r\nBl.a. minns jag mycket väl från debatten inför\r\nkommunalvalet 1966 hur dåvarande\r\nfinansborgarrådet Hjalmar Mehr ville lägga ner\r\nBromma. Han hade säkert framgångar med det.\r\nHan planerade för de stora bostadsområden som\r\nskulle byggas där, för alla spaljépäron som skulle\r\nplanteras och växa på det som nu är Bromma\r\nflygfält.</pre><pre>Men det som gjorde att jag begärde ordet, var att\r\njag uppfattade att man från olika håll här i salen\r\ntyckte att Brommafrågan var en ren\r\nStockholmsfråga. Det vill jag egentligen protestera\r\nmot. Om man som jag tycker att huvudstaden\r\nStockholm har en viktig funktion att fylla för hela\r\nlandet, är det också Stockholms uppgift att se till att\r\nmänniskor som i tjänsten måste komma hit kan\r\ngöra det på ett bra och rationellt sätt. Det är alltså\r\ninte bara fråga om att tillgodose stockholmarnas\r\nbehov av att komma ut i landet, utan det är väl så\r\nviktigt att andra, som behöver besöka Stockholm i\r\nsitt arbete, skall kunna göra det. Där fyller\r\nBromma i dag en viktig funktion och bör, såvitt jag\r\nkan se, fortsätta att fylla en sådan funktion under\r\nen mycket lång tid framöver.</pre><pre>Fru talman! Jag vill till detta lägga, att den tekniska\r\nutvecklingen inte står still när det gäller flyget. Vi\r\nfår flygplan som blir allt tystare. Vi får också\r\nflygplan som behöver allt kortare start- och\r\nlandningssträckor. Det gör också, tycker jag, att\r\nman skall vara försiktig innan man fattar beslut som\r\nskulle innebära att en centralt belägen flygplats i\r\nStockholm, viktig för hela landet, inte skulle vara\r\nkvar.</pre><pre>Det är mina synpunkter i den här frågan. Jag tycker\r\natt det vore värdefullt att få höra\r\nkommunikationsministern ge en positiv syn på\r\nBromma som flygplats för landet, men självklart\r\nplacerad där den är, i Stockholm.</pre><pre>Anf. 17  RUNE THORÉN (c):</pre><pre>Fru talman! Låt mig börja med att hålla med Hadar\r\nCars om att Stockholm är landets huvudstad, och\r\natt det har mycket stor betydelse att vi i övriga\r\nlandet har goda kommunikationer med Stockholm.\r\nMen, och det var egentligen därför jag begärde\r\nordet, jag tycker att det blir litet fel om vi tror att\r\nkommunikationen endast kan ske med flyg, vare sig\r\ndet gäller till Bromma eller till Arlanda.</pre><pre>Med den utveckling som har börjat komma i gång\r\npå spår har vi fått snabbtåg mellan Göteborg och\r\nStockholm som man räknar med skall komma ner\r\ntill en restid under tre timmar. Avståndet\r\nKarlstad -- Stockholm är litet över 30 mil, från\r\nÖstersund är det 54 mil, 41 mil är det från Sundsvall\r\ntill Stockholm, sträckan Stockholm -- Gävle är 18\r\nmil och från Stockholm till Jönköping är det 35 mil.</pre><pre>Fru talman! Alla dessa avstånd kommer så\r\nsmåningom att ligga inom en restid som vare sig det\r\ngäller Bromma eller Arlanda gör det särskilt\r\nrationellt att flyga. I stället bör man utnyttja\r\nsnabbtågen.</pre><pre>Det är lika viktigt, Hadar Cars och Görel Bohlin,\r\natt för mig som göteborgare kunna ta mig till\r\nHamburg, London osv., inte minst med tanke på ett\r\nkommande EG-samarbete. Då är det viktigt att vi\r\nkan frigöra resurser på olika flygplatser, bl.a. på\r\nLandvetter, för ökad utrikestrafik. På det viset skall\r\nvi också kunna avlasta Arlanda och även där få en\r\nutbyggnad för internationell trafik.</pre><pre>Jag tycker, fru talman, att det är viktigt i ett sådant\r\nhär sammanhang, när man pratar om flygplatser\r\noch flygplatser i Stockholmsregionen, att betänka\r\natt situationen kan vara helt annorlunda inom ett\r\nantal år, i varje fall om vi får fortsätta att regera och\r\ngöra de satsningar som vi avser på bra snabbtåg.</pre><pre>Anf. 18  Kommunikationsminister MATS\r\nODELL (kds):</pre><pre>Fru talman! Görel Bohlin tycker sig inte kunna\r\nutläsa min uppfattning i den här frågan av svaret.\r\nSamma sak har antytts av Jan Sandberg och Hadar\r\nCars. Jag kan bara svara på den konkreta frågan om\r\njag anser att Bromma är ett riksintresse.</pre><pre>Så långt är det alldeles uppenbart, att\r\nmöjligheterna att hitta en annan andra flygplats ser\r\nminst sagt mörka ut mot den bakgrund som vi alla\r\nkänner. Och det är ett riksintresse att det finns två\r\nflygplatser i Stockholmsområdet.</pre><pre>Den andra frågan som Görel Bohlin ställer är hur\r\ndet har gått med utredningen. Jag kan bara säga att\r\nden vilar tills dess att det har bringats klarhet i var\r\nmajoriteten i Stockholms stadsfullmäktige står i\r\nden här frågan. Det är alltså av respekt för den\r\nkommunala demokratin. Vi har inte dragit tillbaka\r\nutredningen, utan vi är beredda att använda den om\r\ndet finns ett parlamentariskt underlag i kommunen.</pre><pre>Oskar Lindkvist talar ungefär som om han i det\r\nsenaste valet skulle ha fått förtroende av\r\nmajoriteten av stockholmarna för sin trafikpolitik.\r\nHan säger att det inte är fråga om någon utveckling.\r\nDet handlar om att avveckla flygtrafiken. Det har\r\nfaktiskt varit ett val, Oskar Lindkvist.</pre><pre>Oskar Lindkvist efterlyser mer förankring i\r\nhistorien. Jag vill inte ta upp kammarens tid med att\r\nläsa upp det 20-sidiga PM med Brommas historia\r\nsom vi har utarbetat inom\r\nkommunikationsdepartementet. Jag kan försäkra\r\nOskar Lindkvist om att vi är väl underkunniga om\r\nalla turer i den här frågan. Jag tror faktiskt att även\r\nGörel Bohlin är det. Därför har jag inte tyngt min\r\nframställning med någon sorts historisk\r\növerbyggnad.</pre><pre>Men, Oskar Lindkvist, saken är inte så enkel som\r\natt det är socialdemokraterna i Stockholms\r\nkommun som är de som har all rimlig anledning att\r\nuttala sig i den här frågan. Jag har i min hand en\r\nskrivelse från ett par kommunalråd, varav ett är\r\nsocialdemokratiskt, vilka har erfarit att denna\r\ninterpellationsdebatt äger rum. Det är material\r\nfrån arbetsgruppen för kommuner med\r\nluftfartsverkets flygplatser och arbetsgruppen för\r\nkommunala flygplatser.</pre><pre>Jag tycker faktiskt att det ligger mycket i det som\r\nbl.a. Hadar Cars och Jan Sandberg har sagt, att\r\ndetta icke enbart är en Stockholmsfråga, utan det\r\när en regionalpolitisk fråga. Det handlar om de\r\nmänniskor som bor ute i landet. Vi har en paroll i\r\nregeringsdeklarationen att Hela Sverige skall leva.\r\nDen ämnar vi fylla med konkret innehåll. Det gäller\r\nockså möjligheterna till rimliga kommunikationer\r\nför människor som bor ute i landet.</pre><pre>Oskar Lindkvist efterlyste en smula vilja att lyssna\r\nin opinionen. Det är det naturligtvis fråga om. Men\r\nvi måste ha något större öron än de som enbart når\r\nfram till den socialdemokratiska gruppen i\r\nStockholms stadsfullmäktige.</pre><pre>Lennart Fremling tar upp en i och för sig intressant\r\nfråga. Dess värre är det en mycket komplicerad\r\nfråga, som man knappast kan svara på nu. Det\r\nräcker med att hänvisa till att det finns en rad frågor\r\nsom måste utredas, om det skulle visa sig att\r\nflygplatsen kan behållas. De bör därför behandlas i\r\nett sådant utredningssammanhang.</pre><pre>En komplicerande faktor är den historia som Oskar\r\nLindkvist efterlyste. När vi studerar den, finner vi,\r\natt när detta avtal träffades den 30 december 1946,\r\nvar ersättningen för den tid som upplåtelsen av\r\nBrommafältet består, att staten till staden överlät\r\nnyttjanderätten till viss del av Ladugårdsgärde, att\r\nanvändas som friluftsområde. Jag bara nämner\r\ndetta som ytterligare en komplicerande faktor när\r\ndet gäller att beräkna markvärdet.</pre><pre>Sven-Gösta Signell frågar om flygplatsen skall\r\nfinnas kvar till 1996 eller ännu längre. Jag har\r\nsamma svar till honom. Det handlar fortfarande om\r\natt regeringen skall utröna vad kommunen anser\r\noch vilken majoritet det finns i Brommafrågan. Vi\r\navvaktar ett klarläggande på den punkten.</pre><pre>Sven-Gösta Signell ställde en andra fråga om när en\r\nproposition kan väntas. Om han hade läst den\r\nproposition regeringen lagt fram om den\r\nekonomiska politikens utveckling framöver, hade\r\nhan där funnit att vi aviserar att regeringen kommer\r\natt ta upp frågorna i budgetpropositionen. Svaret är\r\nalltså: Det kommer i budgetpropositionen.</pre><pre>Fru talman! Jag har redan svarat på Hadar Cars\r\nfråga. Jag delar hans uppfattning att detta är en\r\nfråga som är betydligt större än en fråga för enbart\r\nStockholms kommun.</pre><pre>Anf. 19 GÖREL BOHLIN (m):</pre><pre>Fru talman! Nu, herr kommunikationsminister,\r\ntyckte jag att svaret var betydligt tydligare. Det\r\nkändes som att vi stod på samma barrikad. Det är\r\nockså min uppfattning att Bromma är av\r\nutomordentligt stor betydelse för landet i övrigt,\r\noch det sade jag också i mitt inlägg.</pre><pre>Bromma avlastar Arlanda. Skulle man inte ha\r\nBromma flygplats får man en betydligt större\r\nträngsel på Arlanda, och det går främst ut över\r\nregionalflygbolagen. Att lägga ner Bromma är\r\ndjupt osolidariskt, och med detta vill jag vända mig\r\ntill Oskar Lindkvist.</pre><pre>Oskar Lindkvist är också mycket osolidarisk mot\r\nkommunerna i Stockholms län. Här talar man om\r\nen bostadsbyggnation på 10 000 bostäder ute på\r\nBromma när det faktiskt finns lediga lägenheter i\r\nlänet i övrigt. Det är djupt osolidariskt. Det är\r\ndessutom mycket egendomligt att man talar så\r\nförfärligt om miljö i samband med flyget när 10 000\r\nbostäder med åtföljande trafik verkligen skulle\r\nförstöra miljön, vilket också Brommaborna har\r\nförstått.</pre><pre>Kommunikationsministern nämnde att\r\nKommunförbundets regionalpolitiska flyggrupp,\r\neller vad den kallas, ställer sig bakom ett bevarande\r\nav Bromma. Det är ett bevis för att resonemanget\r\nom Bromma flygplats betydelse för\r\nregionalpolitiken är riktigt.</pre><pre>Oskar Lindkvist talade väldigt mycket om historik.\r\nHan sade att Brommaavtalet slöts 1946 och att vi på\r\n1980-talet hade en debatt här i kammaren om\r\nutflyttning av flyget från Bromma, jag tror t.o.m.\r\natt han talade om nedläggning. Det har aldrig\r\nfattats något sådant beslut. Det man beslutade om\r\nBromma flygplats var att flytta jetflyget till\r\nArlanda. I samband med detta uttalade riksdagen\r\natt Bromma bör vara kvar. Detta har riksdagen\r\nupprepat vid flertalet tillfällen, men Oskar\r\nLindkvist kanske inte läser betänkandena.</pre><pre>Frågan om markvärdena är bekymmersam. Värdet\r\npå marken på Gärdet har sjunkit väldigt mycket,\r\neller stått stilla, medan markvärdet ute vid Bromma\r\nhar ökat.</pre><pre>Jag vill till Oskar Lindkvist säga, att när han står här\r\ni talarstolen och vänder sig till en ledamot är det\r\novärdigt att använda uttryck som ''babblar om''.</pre><pre>Jag hade tänkt fråga kommunikationsministern om\r\nhan delar min uppfattning att flygets\r\nregionalpolitiska betydelse är särskilt stor, att\r\nsatsningen ger god effekt och att Bromma ingår\r\nsom en betydelsefull del i regionalpolitiken. Men\r\ndet är kanske onödigt att ställa den frågan,\r\neftersom vi där tycks vara överens.</pre><pre>Anf. 20 OSKAR LINDKVIST (s):</pre><pre>Fru talman! Till Jan Sandberg, Lennart Fremling\r\noch Hadar Cars vill jag kort säga att de har gett\r\nuttryck för att Bromma flygplats skall finnas kvar\r\nefter den 31 december 1996. Jag bryr mig nu inte\r\nom deras argument, eftersom vi har hört dem tusen\r\ngånger tidigare. Men detta är budskapet som\r\nfolkpartiet och moderaterna för fram i debatten.</pre><pre>Jag är intresserad av kommunikationsministerns\r\nåsikt. Han skulle svara på frågan om han ansåg att\r\nBromma flygplats är ett riksintresse. Då svarade\r\nhan: Det är svårt att hitta en annan flygplats än\r\nBromma. Men vad är svaret på huvudfrågan? Är\r\nBromma flygplats ett riksintresse, eller är det inte\r\nett riksintresse?</pre><pre>Kommunikationsministern säger att jag talar precis\r\nsom om socialdemokraterna har fått majoritet i det\r\nsenaste valet. Nej, det har vi tyvärr inte. Jag är\r\nordförande för en partiorganisation i Stockholm\r\nsom representerar det största partiet i Stockholm,\r\nvilket kanske i och för sig kan vara en värdefull\r\nupplysning för kommunikationsministern. Men\r\ndetta är inte en fråga enbart för\r\nsocialdemokraterna. Detta är,\r\nkommunikationsministern, en fråga långt utöver\r\nalla partigränser.</pre><pre>Frågan om flygtrafik på Bromma är en av de största\r\nmiljöfrågor vi har i Stockholm. Det är precis detta\r\ndet handlar om. Vad skall prioriteras i den politiska\r\ndebatten? Är det miljöfrågorna, välbefinnandet för\r\nde människor som bor i och omkring Bromma i\r\nvästerort i Stockholm, eller är det de intressen som\r\nfrån gång till annan har slagits på barrikaderna för\r\natt behålla flygplatsen i Bromma?</pre><pre>Det är precis samma debatt i dag som tidigare. Jag\r\nskulle kunna göra en uppspelning av den debatt vi\r\nförde för tio år sedan. Det är precis samma nästan\r\nspöklika röster och argument för att behålla\r\nflygtrafiken kvar på Bromma. Detta är en stor\r\nfråga, kommunikationsministern. Den kanske inte\r\nhör till det kommunikationsdepartement som Mats\r\nOdell är chef över, men den finns i varje fall som en\r\nbetydande fråga här i Stockholm.</pre><pre>Det är klart att man kan bygga bostäder på\r\nBromma, Görel Bohlin. Men det finns inget förslag\r\nom att bygga ett stort antal bostäder på Bromma.\r\nDet är en fantasiprodukt som Görel Bohlin så gärna\r\nför fram i riksdagen. Det finns inga sådana förslag.\r\nDet finns ett antal uppslag, men det finns inte\r\nnågonstans några förslag framlagda om att det skall\r\nbyggas ett visst antal bostäder på Bromma.</pre><pre>Anf. 21 LENNART FREMLING (fp):</pre><pre>Fru talman! Jag vill tacka\r\nkommunikationsministern för kommentaren till\r\nmin fråga om räntan på markvärdet. Jag uppfattar\r\natt man i regeringskansliet kommer att göra denna\r\ntyp av kalkyler, och jag hoppas att regeringen i\r\nökande utsträckning kommer att använda sig av\r\nsamhällsekonomiska kalkyler där även\r\nmiljöeffekter av olika verksamheter beaktas.</pre><pre>Anf. 22 JAN SANDBERG (m):</pre><pre>Fru talman! Det sker i dag i storleksordningen 300\r\nstarter eller landningar varje dag på Bromma\r\nflygplats. Det innebär att det är ungefär en var\r\ntredje minut, dvs. mer än en för varje inlägg vi har\r\njust nu här i kammaren när vi debatterar Bromma\r\nflygplats. Man kan då fråga sig vart alla dessa\r\nstarter och landningar skall ta vägen om inte\r\nBromma kan behållas.</pre><pre>Jag hoppas i varje fall att\r\nkommunikationsministern tar till vara alla de\r\ntillfällen som ges för att se till att dessa transporter\r\nkan fortsätta. För att kunna uppnå detta krävs att\r\nBromma behålls, eftersom det i dag inte finns något\r\nrimligt alternativ.</pre><pre>Fru talman! Vi närmar oss nu julen, och jag tror att\r\nett positivt svar och initiativ från\r\nkommunikationsministern skulle vara en mycket\r\nvälkommen julklapp till Stockholmsregionen och\r\ntill hela landet. Den julklappen är för en gångs skull\r\nen julklapp som inte kostar pengar, utan snarare\r\ntvärtom.</pre><pre>Anf. 23 SVEN-GÖSTA SIGNELL (s):</pre><pre>Fru talman! Jag noterade att\r\nkommunikationsministern sade att kommunen bör\r\nbestämma och att man skall vänta på kommunens\r\nbeslut. Det hälsar jag med tillfredsställelse. Jag\r\ntycker absolut att det är Stockholms kommun som\r\nskall besluta om man vill ha en flygplats eller inte.</pre><pre>Jag fick tyvärr aldrig något svar från\r\nkommunikationsministern om han anser att det\r\nskall vara en statlig eller kommunal flygplats. Jag\r\nvill gärna själv deklarera min uppfattning. Skall det\r\nvara en andra flygplats i Stockholmsregionen, skall\r\ndet vara en kommunal flygplats där kommunen\r\nsjälv bestämmer och där staten inte skall diktera\r\nvillkoren. Jag tycker att det skall vara en kommunal\r\nflygplats eftersom detta är landets största kommun.\r\nI dag satsar den inte ett öre på flygplatserna, men\r\nute i landet satsas det mycket pengar på flygplatser.</pre><pre>I dag går Bromma flygplats med över 10 milj.kr. i\r\nförlust årligen. Många små kommuner ute i landet\r\nsatsar mycket pengar. Under debattens gång tittade\r\njag på siffrorna för 1989. En kommun som\r\nBorlänge satsade över 6 milj.kr., det lilla Gällivare\r\növer 4 milj.kr., Kramfors ca 4,5 milj.kr.,\r\nVilhelmina och Lycksele ungefär 2 miljoner\r\nvardera, Sveg 1 milj.kr och Mora och Örebro stora\r\nsummor. I Örebro satsade man förresten 7,4\r\nmilj.kr. på flygplatsen.</pre><pre>Eftersom det satsas pengar på flygplatserna ute i\r\nlandet tycker jag att även kommunen här skall göra\r\ndet. Men låt stockholmarna själva få bestämma om\r\nde skall ha en andra flygplats eller ej. Den flygplats\r\nsom har riksintresse heter Arlanda, och det är en\r\nbra och väl fungerande flygplats.</pre><pre>Anf. 24 HADAR CARS (fp):</pre><pre>Fru talman! Jag noterade att Oskar Lindkvist enligt\r\negen utsago inte bryr sig om argument, särskilt inte\r\nandras. Jag är övertygad om att det underlättar för\r\nhonom att framhärda i sin egen bergfasta felsyn.</pre><pre>Anf. 25 Kommunikationsminister MATS\r\nODELL (kds):</pre><pre>Fru talman! Oskar Lindkvist tyckte inte att han\r\nhade fått svar på frågan om jag ansåg att Bromma\r\nflygplats är ett riksintresse. Jag upprepar att det är\r\nett riksintresse att det finns en regional flygplats i\r\nStockholmsområdet. Som läget ser ut nu är\r\nalternativen till Bromma knappast inom synhåll.</pre><pre>Det är rätt, Lennart Fremling, att vi inom\r\nregeringen arbetar med samhällsekonomiska\r\nkalkyler som också inkluderar\r\nmiljökonsekvenserna. Det trafikpolitiska\r\nkostnadsansvaret måste alltså ta dessa hänsyn.</pre><pre>När det gäller miljöfrågan, fru talman, skall jag\r\nkanske bara för ordningens skull säga att Bromma\r\när koncessionsprövat och har mycket stränga\r\nbegränsningar vad gäller buller. Dessa innebär att\r\nbara tysta propellerflygplan som SAAB 340 och de\r\nallra tystaste jetflygplanen som BAE 146 kan\r\nutnyttjas på den här flygplatsen.</pre><pre>Däremot finns inte utsläpp i luften med i det här\r\nkoncessionsbeslutet. De är ju lika stora var de än\r\nsker. Det har ingen betydelse om man släpper ut\r\ndem på Bromma eller på Arlanda. Då är det\r\ntrafikens omfattning som skall prövas.</pre><pre>Slutligen kan jag tyvärr inte utdela någon julklapp\r\ntill Jan Sandberg, inte i den här formen i alla fall.</pre><pre>Fru talman! Vi får nog sammanfattningsvis\r\nkonstatera att bollen i frågan om Brommas framtid\r\nför närvarande ligger hos Stockholms kommun och\r\ndess fullmäktige.</pre><pre>Anf. 26 GÖREL BOHLIN (m):</pre><pre>Fru talman! Då är det ju,\r\nkommunikationsministern, av stor betydelse vilka\r\nsignaler som utgår från det här huset och från\r\nkommunikationsministern. Min uppfattning är,\r\nsom jag redan sagt, att det inte går att lägga ned\r\nBromma flygplats, varken nu eller senare. Det\r\nberor på det system som vi faktiskt har skapat\r\ngenom att Bromma tar en annan trafik än den som\r\nfinns på Arlanda. Bromma tar en trafik som man\r\ninte kan ta på Arlanda. Arlanda är en mycket bra\r\nflygplats, där delar jag Sven-Gösta Signells\r\nuppfattning, tack vare funktionen som nav. Det gör\r\natt vi kan nå många kommuner och platser i landet,\r\ni Europa och i världen i övrigt. Bromma behövs för\r\natt Arlanda inte skall belastas onödigtvis.</pre><pre>Jag undrar om inte frågan om värdeminskning av\r\nbytesmarken och ersättningsfrågan skulle kunna\r\nlösas i samband med att man diskuterar ett\r\neventuellt bolag. Det finns ju ett intresse för att\r\növerta ansvaret för Bromma flygplats i form av ett\r\nbolag. Därmed skulle man få ett pilotprojekt som\r\nlåg i linje med vad luftfartsverket har föreslagit\r\näven för andra flygplatser ute i landet. Jag vill alltså\r\nföreslå att kommunikationsministern tittar på\r\ndetta.</pre><pre>Oskar Lindkvists förnekande av planerna på\r\nbyggnation på Brommafältet tycker jag är mycket\r\negendomligt. Även om det kanske inte finns en\r\nfärdig plan, så finns det i alla fall uttalanden från\r\nsocialdemokratiska ledamöter i Stockholms\r\nkommunfullmäktige. Man reserverade sig\r\nhäromdagen och sade att man ansåg att hela\r\nBrommafältet skulle bebyggas. Då får det plats\r\nmed många bostäder, mycket trafik och mycket\r\nmiljöförstöring, precis det som Oskar Lindkvist\r\npåstår sig vilja bespara Brommaborna.</pre><pre>Det är litet typiskt för socialdemokraterna att man\r\ntar på sig att ta hand om människor. Oskar\r\nLindkvist gör sig till tolk för människorna i\r\nBrommaområdet, men de föredrar flyget framför\r\nbilar som har kommit i anslutning till ett\r\nbostadsområde som dessutom har dåliga vägar.</pre><pre>Anf. 27 OSKAR LINDKVIST (s):</pre><pre>Fru talman! Jag skall först säga några ord till Görel\r\nBohlin. Hon säger att man har uttalat sig mot\r\nbostadsbebyggelse och för flygtrafik ute i\r\nBrommaområdet. Bakgrunden är den att\r\nmoderaterna hade ett informationsmöte där med\r\nungefär 40 deltagare, av vilka en del var\r\nsocialdemokrater och motståndare till de åtgärder\r\nsom föreslogs. Det är alltså den opinionsbildning\r\nsom Görel Bohlin talar om när hon säger hela\r\nvästerort och hela Brommaområdet. Det är helt\r\nandra nivåer på den befolkningsmängden än det\r\nantal som deltar i moderata samlingspartiets\r\nmöten.</pre><pre>Sedan fick Görel Bohlin revidera sitt tidigare\r\npåstående om att det inte finns några planer på hur\r\nmånga bostäder som skall byggas på Bromma, att\r\ndet inte finns någonting utarbetat. Det finns olika\r\nsynpunkter på vad man kan göra. I stadshuset i\r\nStockholm har man sagt ifrån att man faktiskt själva\r\nvill bestämma vad man skall göra på Bromma. Det\r\nvar Sven-Gösta Signell också inne på. Det är en\r\nkommunal angelägenhet som riksdagen inte har\r\nnågonting med att göra. Stockholms kommun har,\r\nsom alla andra kommuner, rätt att själv bestämma\r\növer sin egen kommun. Det gäller även Bromma\r\nflygfält, och det tycker jag är alldeles självklart.</pre><pre>Nu har vi fått klart besked i den här debatten att\r\nkommunikationsministern har svängt om. Det finns\r\ningenting kvar av svaret på Görel Bohlins fråga. Nu\r\nhar vi fått klart för oss att\r\nkommunikationsministern inte ser någon lösning\r\npå de här frågorna. Det finns inget alternativ till\r\nBromma att diskutera. Det har naturligtvis en stor\r\nbetydelse för flyget i Sverige. Han medger också att\r\nman har fått ställa mycket hårda krav från\r\nkoncessionsnämnden och säger dessutom att det\r\nfinns vissa utsläpp i luften, men att de sker litet var\r\nsom helst. Det gäller inte bara Stockholm, och då\r\nfår man naturligtvis stå ut med dem. Jag tror att\r\nkommunikationsministern från sitt politiska\r\nutgångsläge skulle göra människor en stor tjänst om\r\nhan ägnade sig mer åt miljöfrågorna och\r\nmänniskors välbefinnande. Jag tycker att det är\r\nviktigare för en kommunikationsminister att ägna\r\nsig åt frågor som hur folk trivs på sina arbetsplatser\r\noch i sina bostäder och hur familjerna kan trivas\r\ntillsammans utan att störas av en ständig\r\nflygverksamhet med tillhörande utsläpp i luften och\r\nrisker för olycksfall -- sådana har tyvärr också\r\ninträffat i flygverksamheten på Bromma -- än att\r\nägna sig åt avveckling av flygtrafik.</pre><pre>Talmannen anmälde att Görel Bohlin anhållit att\r\ntill protokollet få antecknat att hon inte ägde rätt\r\ntill ytterligare inlägg.</pre><pre>Anf. 28 Kommunikationsminister MATS\r\nODELL (kds):</pre><pre>Fru talman! Jag konstaterar att Oskar Lindkvist\r\nhar mycket lågt ställda anspråk på vad en\r\nomsvängning innebär. Han har själv från denna\r\ntalarstol gång på gång ondgjort sig över att jag inte\r\nlämnar något svar på frågan huruvida Bromma är\r\nett riksintresse. Jag svarade tydligt att det beror på\r\nom det finns några alternativ. Det behövs en\r\nregional flygplats, bl.a., Oskar Lindkvist, för att se\r\ntill att man i familjer runt om i landet skall kunna\r\nbo kvar i de regioner där man vill bo och samtidigt\r\nskall kunna pendla till kungl. huvudstaden när man\r\nhar ärenden dit.</pre><pre>Jag framhöll de här sakerna redan i det utdelade\r\nsvaret. Jag har sedan preciserat mig i svaren på\r\nnågra frågor som har ställts, men, Oskar Lindkvist,\r\nnågon omsvängning är det inte fråga om.</pre><pre>Överläggningen var härmed avslutad.</pre><pre>4 § Svar på interpellationerna 1991/92:35 och 44\r\nom vården av unga missbrukare</pre><pre>Anf. 29 Socialminister BENGT\r\nWESTERBERG (fp):</pre><pre>Fru talman! Anita Johansson har frågat mig:</pre><pre>1. Hur garanteras att den enskilde får en adekvat\r\nvård, då kommunernas ekonomiska förutsättningar\r\nständigt försämras?</pre><pre>2. Vilka vårdformer skall gälla för de personer som\r\ndefinieras både som psykiskt sjuka och dessutom\r\nhar missbruksproblem samt hur undviker man att\r\nolika vårdtagare hamnar mellan dessa särintressen?</pre><pre>3. Hur skall man garantera att det finns ett\r\ndifferentierat vårdutbud för olika vårdgrupper?</pre><pre>4. Vad görs för att även tvångsvården skall utgöra\r\nett kvalificerat vårdalternativ?</pre><pre>Rosa Östh anför att alarmerande signaler kommit\r\nom att platser på ungdomshem i dag inte efterfrågas\r\nsom tidigare därför att de befinns alltför dyra och\r\natt de mest hjälpbehövande ungdomarna lämnas\r\nutan adekvat vård. Mot denna bakgrund frågar\r\nRosa Östh mig om vilka åtgärder regeringen är\r\nberedd att vidta för att förbättra läget på kort sikt\r\nsamt hur regeringens tidsplan ser ut vad gäller att\r\nverkställa riksdagens beslut om ett statligt\r\nhuvudmannaskap för de särskilda\r\nungdomshemmen.</pre><pre>Jag besvarar interpellationerna i ett sammanhang.</pre><pre>Riksdagen fattade i maj 1991 (1990/91:SoU14,\r\nrskr. 267) ett principbeslut att de särskilda\r\nungdomshemmen skall överföras till statligt\r\nhuvudmannaskap, vilket skall genomföras under år\r\n1992. Vid ärendets beredning anförde\r\nsocialutskottet att frågan om missbrukarvårdens\r\nframtida innehåll och organisation kan komma att\r\nbehöva belysas ytterligare.</pre><pre>En särskild utredare har tillkallats för att utreda\r\nfrågan med utgångspunkt i riksdagens beslut.\r\nUtredningen, som påbörjades i september, skall\r\nenligt direktiven vara färdig den 15 januari 1992.</pre><pre>Jag vill också nämna att ungdomsbrottskommittén\r\n(Ju 1990:07) har i uppdrag att göra en översyn av\r\ndet allmännas insatser vid brott av unga. Kommittén\r\nskall lämna sina förslag hösten 1992.</pre><pre>Till Anita Johansson vill jag säga att de ekonomiska\r\nförutsättningarna för de behandlingsformer det här\r\nrör sig om, nämligen de särskilda ungdomshemmen\r\noch LVM-hemmen inom missbrukarvården, skall\r\nses över av utredningsmannen. De nuvarande\r\nstatsbidragsreglerna gäller enligt riksdagens beslut\r\nunder år 1992. Vad som därefter skall gälla får tas\r\nunder övervägande när utredningsmannen har\r\npresenterat sina förslag och sedvanlig\r\nremissbehandling har genomförts.</pre><pre>Ett av de avgörande argumenten när riksdagen\r\nbeslutade om ett statligt huvudmannaskap för de\r\nsärskilda ungdomshemmen var nödvändigheten av\r\natt få till stånd en mera differentierad vård för de\r\nmest vårdbehövande ungdomarna.\r\nUtredningsmannen arbetar efter vad jag erfarit\r\nefter två huvudlinjer vad gäller det statliga\r\nhuvudmannaskapets utformning: dels ett renodlat\r\nstatligt ägande- och driftsansvar, dels ett\r\nentreprenörssystem, där staten som huvudman kan\r\nträffa avtal med ett landsting eller en kommun om\r\ndriften av en institution. Behovet av en ökad\r\ndifferentiering av vården är grundläggande i båda\r\nalternativen. Även inom missbrukarvården\r\nföreligger samma behov av en ökad differentiering,\r\nvilket bl.a. skall göra det möjligt att klara även\r\ngrupper med sammansatta och svåra problem.</pre><pre>Innehållet i missbrukarvården kommer också att\r\nbehandlas i den alkoholkommission som\r\nregeringen har för avsikt att tillsätta inom kort.</pre><pre>Såväl vid missbrukarvårdens\r\ntvångsvårdsinstitutioner som vid de särskilda\r\nungdomshemmen pågår flera försöksverksamheter\r\nsom syftar till att förbättra vårdinnehållet. Inom\r\nstatsbidragssystemets ram har 30 milj.kr. årligen\r\navsatts för utvecklings- och försöksverksamhet i\r\nförsta hand inom institutionsvården. Det är i detta\r\nsammanhang angeläget att peka på behovet av\r\nuppföljning och utvärdering. I detta syfte har t.ex.\r\nStockholms läns landsting med stöd av\r\nutvecklingsmedel startat ett ambitiöst\r\nuppföljningsprogram beträffande de särskilda\r\nungdomshemmen i landstinget. Denna satsning på\r\nutvecklings- och försöksverksamhet samt på\r\nutvärdering och uppföljning är synnerligen viktig\r\nför att tvångsvården ännu bättre skall kunna svara\r\nför ett kvalificerat vårdalternativ.</pre><pre>Jag har, fru talman, i det föregående delvis besvarat\r\nRosa Ösths frågor. När det gäller åtgärder på kort\r\nsikt vill jag dessutom peka på att 75 milj.kr. per år\r\nhar avsatts i år och nästa år för anordningsbidrag,\r\nvilket gör det möjligt för kommuner och landsting\r\natt fullfölja en planerad utbyggnad. Under det\r\nsenaste året har också antalet platser ökat både\r\ninom ungdomsvården och missbrukarvården.\r\nDetta innebär att platsbidragens andel av\r\nstatsbidraget har ökat. Sedan den särskilt\r\ntillkallade utredaren har redovisat sitt förslag om\r\nhur riksdagens beslut om ett förändrat\r\nhuvudmannaskap skall kunna genomföras och efter\r\nsedvanlig remissbehandling kommer regeringen\r\nsenare nästa år att återkomma till riksdagen med en\r\nproposition i frågan.</pre><pre></pre><pre>Anf. 30 ANITA JOHANSSON (s):</pre><pre>Fru talman! Tack för svaret, socialministern!\r\nRiksdagen har beslutat att staten skall ta över\r\nhuvudmannaskapet för de enskilda\r\nungdomshemmen. Bristen på platser på\r\nbehandlingshem och andra behandlingsmöjligheter\r\nför barn och ungdomar är mycket stor, speciellt här\r\ni Stockholmsregionen. Missbrukarvården har\r\nkritiserats. Den s.k. gråzonen mellan psykiatrisk\r\nvård och missbrukarvård är tydlig. Man har därför\r\nförsökt att definiera vad som är huvudproblemet\r\nhos de vårdbehövande, eftersom vårdalternativ för\r\nbåde psykiska problem och missbrukarproblem är\r\nsvåra att finna.</pre><pre>Ungdomar som begår allvarliga brott kan inte tas\r\nom hand. Vården har långt ifrån fungerat bra, och\r\ndet har även JO konstaterat i ett mycket kritiskt\r\nuttalande. Behandlingsresultaten uteblir i stor\r\nutsträckning. Läget är alarmerande. Kostnaderna\r\nhar stigit mycket kraftigt, vilket lett till att en del\r\nungdomar inte kan placeras. Det finns t.o.m. risk\r\nför att platser kan stå tomma i dag.</pre><pre>Fru talman! Det är samhällsekonomiskt vansinne\r\natt vi inte bättre tar hand om dessa svaga ungdomar.\r\nInte minst Bengt Westerberg brukar tala om god\r\nsamhällsekonomi och även om insatser för det\r\nglömda Sverige, och jag tycker att de här\r\nungdomarna med missbruksproblem verkligen\r\ntillhör det glömda Sverige.</pre><pre>Utgångspunkten måste vara att all tvångsvård skall\r\nske i offentlig regi. Platserna måste bli fler, men det\r\ngäller också att öka insatserna på de befintliga\r\nplatserna. Som jag skrivit i min interpellation är jag\r\norolig över att den gamla ungdomsvårdsskolan\r\nskall återinföras med de brister som där fanns.\r\nJustitieminister Gun Hellsvik har i en intervju i\r\nSvenska Dagbladet sagt att t.o.m.\r\nungdomsfängelse borde återinföras. Jag vill fråga:\r\nHur ser socialministern på detta?</pre><pre>Om jag tolkat socialministern rätt, skall alla\r\nknarkare kunna dömas till fängelse. Har jag\r\nuppfattat detta rätt? I så fall finns det risk för att\r\nvi förlorar kontakten med många missbrukare och\r\ndärmed missar möjligheten att de underkastar sig\r\nfrivillig vård, som omvittnat leder till det bästa\r\nresultatet.</pre><pre>I ett pressmeddelande från socialdepartementet\r\nstår det: ''Att införa fängelse för eget bruk av\r\nnarkotika handlar inte om att brutalt kasta\r\nnarkomaner i fängelse. Det handlar om att öka\r\nmöjligheterna att ingripa i tid för att kunna ge fler\r\nnarkomanvård.'' Men detta går inte ihop. Den\r\nstora faran är att det blir mest inlåsning och litet\r\nvård och behandling.</pre><pre>Nej, herr socialminister, mitt förslag är att\r\npåföljder som innebär kriminalvård och då främst\r\nfängelse skall användas med mycket mycket stor\r\nåterhållsamhet för unga lagöverträdare. Åtgärder\r\nmot dessa unga, i åldersgruppen 15--17 år, bör ske\r\ninom socialtjänsten och inte inom kriminalvården.\r\nLVU- och LVM-hemmens patienter har ofta svåra\r\npsykiska störningar. Därför måste landsting och\r\nkommuner samarbeta mycket mer. Utslussningen\r\nfrån behandlingshem bör förbättras snarast. Det\r\nhandlar både om boende, arbete och behandling.</pre><pre>Socialministerns svar innehåller mest besked om en\r\nrad olika utredningar. De är i och för sig påkallade.\r\nMen det gäller nu att skynda med reformarbetet.\r\nJag har haft många kontakter med personalen på\r\nmånga LVU- och LVM-hem, och alla är nu mycket\r\noroade för att det händer så litet. Jag är också\r\nmycket oroad för vad som skall hända när\r\nkommunernas ekonomi kraftigt försämras.</pre><pre>Anf. 31 ROSA ÖSTH (c):</pre><pre>Fru talman! Jag tackar socialministern för svaret.\r\nJag har förstått att regeringen verkligen intresserar\r\nsig för de här frågorna. Det framgick ju bl.a. av ett\r\nmeddelande som kom häromdagen, som berättade\r\natt Bengt Westerberg var i Göteborg i veckan och\r\nlät sig informeras om § 12-hemmen, som är det jag\r\nnärmast berör i min interpellation.</pre><pre>Jag har följt den här frågan på nära håll under\r\nmånga år, först som kommunalpolitiskt verksam\r\noch senare från utskottet här i riksdagen. Fram till\r\n1983 fanns de statliga ungdomsvårdsskolorna. Jag\r\när fullt medveten om att det kunde riktas kritik mot\r\ndessa -- självklart, höll jag på att säga, för jag\r\nundrar om det över huvud taget är möjligt att ha en\r\nvård som innehåller tvångsinslag, utan att det blir\r\nkritiserat.</pre><pre>Det som vi i dag vet var dåligt hos\r\nungdomsvårdsskolorna skall vi naturligtvis inte\r\növerföra till en ny verksamhet, även om den sker i\r\nstatlig regi. Men det som var bra med\r\nungdomsvårdsskolorna var att de över huvud taget\r\nfanns, att det var möjligt att praktiskt taget alltid,\r\nsåvitt jag vet, få en plats till en ung människa som\r\ndet krävdes särskilda insatser för. Man avvisade\r\ninte en ansökan med motivet att Pelle kan vi inte ta\r\nemot, för han är alldeles för stökig och stör den\r\nanda som vi har byggt upp i vår institution, osv. Den\r\ntypen av avvisningar har vi sett alldeles för många\r\nav under senare tid.</pre><pre>När man har följt utvecklingen genom åren, har\r\nman inte kunnat undgå att bli upprörd då och då.\r\nJag skall bara ta ett exempel.</pre><pre>En femtonårig grabb med urusla\r\nuppväxtförhållanden och kriminellt beteende\r\nstraffade på kort tid ut sig från flera institutioner.\r\nHan gjorde flera allvarliga självmordsförsök.\r\nFörtvivlade socialsekreterare berättade hur de\r\nunder flera dagar ringde ett otal samtal för att\r\nförsöka hitta en plats men utan att lyckas.</pre><pre>Så hamnade han i den psykiatriska vården, och det\r\när mycket möjligt att han behövde den vården då.\r\nMen personalen där har utbildning för att lindra\r\noch bota sjukdomssymtom som i hans och i många\r\nandras fall inte är det primära utan en följd av\r\nmissbruk, en allmänt otrygg situation som kanske\r\nhade kunnat undvikas, om han hade fått rätt hjälp\r\ni tid.</pre><pre>I ett liknande fall placerades pojken i brist på annat\r\nhos en s.k. jourfosterfamilj. Därifrån rymde han\r\nefter en halvtimme. Det här var man fullt medveten\r\nom skulle komma att ske, men den desperata\r\npersonalen på socialförvaltningen kunde ändå peka\r\npå att man hade gjort någonting.</pre><pre>Ja, vittnesbörden är många. Det är bara att ösa ur\r\nraden. Det är därför som jag är så angelägen om att\r\nden här debatten aldrig får avstanna och\r\nambitionerna aldrig upphöra när det gäller att\r\nkomma till rätta med problemen.</pre><pre>I sin senaste berättelse tar JO åter upp frågan om\r\nLVU-vården. JO hänvisar till beslutet från 1987,\r\nsom påtalade mycket allvarliga brister, och säger\r\nsedan -- det var alltså i april i år -- att det nu kan\r\nkonstateras att de problem som påvisades 1987\r\nkvarstår med oförändrad styrka.</pre><pre>Som jag sade i min fråga, finns det i dag flera\r\nuppgifter om att kommuner av kostnadsskäl inte\r\nutnyttjar de platser som finns. Det är en ny typ av\r\nsignaler. En utredningsplats på ett § 12-hem, dvs.\r\npå en låst avdelning, kan i dag kosta 4 600 kr. per\r\ndygn. Det är i och för sig inte så svårt att förstå att\r\nmånga kommuner hävdar att LVU-vården och\r\nLVM-vården raserar deras budget totalt. Men det\r\när naturligtvis ändå inte acceptabelt att extremt\r\nhjälpbehövande ungdomar lämnas i sticket på\r\ngrund av det förhållandet.</pre><pre>Jag ställde en fråga om hur regeringens tidsplaner\r\nser ut i fråga om att verkställa riksdagens\r\nbeställning om ett förändrat huvudmannaskap för\r\n§ 12-hemmen. Svaret som jag har fått i det fallet är\r\ninte särskilt uttömmande. Det som sägs är att det\r\nkommer en proposition under 1992, och det hoppas\r\njag naturligtvis. Men litet mera distinkta tankar\r\nantar jag att det ändå finns. Kommer man t.ex. att\r\navvakta ungdomsbrottskommitténs förslag, som\r\nskall komma 1992, innan man lägger fram en\r\nproposition?</pre><pre>Jag är mycket väl medveten om att det är många\r\nfaktorer som måste vägas in i det här\r\nsammanhanget. Men om det kommer att dröja\r\nkanske ett år innan propositionen kommer, måste\r\nnågot ske innan dess. Det blir förmodligen tvunget\r\ni alla händelser.</pre><pre>Som jag ser det, måste regeringen ta upp\r\növerläggningar med kommun- och\r\nlandstingsförbunden och på så sätt komma fram till\r\nhur man kan förbättra situationen fram till dess att\r\nman beslutar att göra en ny organisation.</pre><pre>Fru talman! Jag ser fram emot de kompletterande\r\nsynpunkter som jag är säker på att Bengt\r\nWesterberg har i det här sammanhanget.</pre><pre>Anf. 32 LEIF CARLSON (m):</pre><pre>Fru talman! Det är mycket brännande problem\r\nsom tas upp här. Att hjälpbehövande lämnas utan\r\nvård är inte försvarligt i ett humanitärt samhälle.</pre><pre>De synpunkter som har kommit från\r\nsocialministern tycker jag ger en hel del. Samtidigt\r\nkommer också signaler, senast i en artikel av den i\r\nStockholm ansvarige Leif Brigander i DN, att\r\nplatssituationen för de ''litet normalare'' § 12-\r\nbehövande ungdomarna inte är så dålig, utan här\r\nfinns plats. Det är kanske mer kostnaden man är\r\norolig för.</pre><pre>Men jag skulle vilja ta upp ett par grupper, för vilka\r\njag tycker att behoven är mycket speciella och som\r\nkommer i kläm. Den ena är den lilla grupp flickor\r\nsom i dag har små möjligheter att få adekvat vård.\r\nDet finns bara ett hem, Brättegården i Vänersborg\r\nmed tjugotre vårdplatser, varav åtta slutna, och så\r\nplanerar man för ett hem i Falkenberg med tolv\r\nvårdplatser, varav fem slutna. Sedan finns det några\r\nblandade avdelningar. Alla föreståndare tycks vara\r\növerens om att detta är alldeles för litet för\r\nflickorna, som far verkligt illa. Det är en grupp som\r\nmåste prioriteras, när man nu vidtar åtgärder.</pre><pre>Den andra gruppen har redan berörts här. Det är\r\nden lilla, mycket starkt brottsbelastade och\r\nbrottsbenägna gruppen missbrukare, som\r\negentligen inte är behandlingsbara i dagens\r\nvårdformer. Speciella hem med riksintag och längre\r\ninlåsningstider än två månader kan ge möjlighet att\r\nnormalisera några, så att de blir behandlingsbara.</pre><pre>Vi vet att för vissa är insatserna förgäves. Här\r\nmåste samhället naturligtvis skyddas. Men den\r\ngruppen måste bli så liten som det över huvud taget\r\när möjligt. Därför är det mycket viktigt med\r\nspeciella differentierade möjligheter med längre\r\ninlåsningstider. Över huvud taget behövs mer\r\ndifferentierade insatser än vad som har sagts. Det\r\nkan vara smärre specialinriktade hem med olika\r\nvårdmöjligheter, t.ex. allt från veckoslutshem, som\r\nkan användas vid inledningen av en brottsbana, till\r\nlängre sluten vård.</pre><pre>Fru talman! Jag vill fråga socialministern om man\r\nfrån regeringens sida särskilt har övervägt åtgärder,\r\nförsök och utvärderingar för just de två utsatta\r\ngrupperna, dvs. flickor samt mycket brottsbenägna\r\noch behandlingsmässigt svåra, näst intill ej\r\nbehandlingsbara, ungdomar.</pre><pre>Anf. 33 WIDAR ANDERSSON (s):</pre><pre>Fru talman! Det här är en mycket intressant och\r\nviktig fråga. Vi har här i Sverige mycket höga\r\nambitioner när det gäller att försöka stödja och\r\nhjälpa ungdomar och barn som far illa. Låt oss\r\nhoppas att det är ett gemensamt intresse att även i\r\nfortsättningen ha kvar de höga ambitionerna. Det\r\när det som har gjort att drogproblemet och det\r\nkriminella problemet bland ungdomar trots allt är\r\nganska litet.</pre><pre>Jag håller just nu på att läsa en rapport från en\r\nfemtonmannakommitté i EG-parlamentet. Man har\r\ndär belyst den alarmerande situationen med den\r\nökade kriminaliteten i Europa. Man räknar med att\r\nungefär 86 % av all kriminalitet i Frankrike är\r\nnarkotikarelaterad. Vi vet att i Sverige är den\r\nnarkotikarelaterade brottsligheten mycket stor. De\r\neuropeiska ledarna har nu t.o.m. avsatt tid att i\r\nMaastricht diskutera droger, kriminalitet och vilka\r\nåtgärder samhället kan vidta.</pre><pre>Det här känns fint. I svenska medier kan man ju tro\r\natt det enda som diskuteras i Europa är legalisering\r\nosv. Det pågår alltså seriösa politiska diskussioner\r\nkring problemet.</pre><pre>Det allra viktigaste är att bibehålla de höga\r\nambitionerna och viljan att använda skattepengar\r\ntill tidiga ingripanden och att försöka minimera\r\nproblemet. Att staten nu blir huvudman för § 12-\r\nhemmen innebär i och för sig ingen garanti för\r\nnågot, inte vare sig bättre eller sämre. Men det\r\ninnebär en möjlighet för oss i riksdagen att ständigt\r\ndiskutera metodutveckling. Inte minst viktig är den\r\nfråga som Leif Carlson tog upp, nämligen\r\nflickornas situation. Både flickor och kvinnor är\r\nextra utsatta.</pre><pre>Låt oss inte fastna så mycket i diskussionen om\r\nfrivillighet eller tvång. Vi vet att båda delarna\r\nbehövs. Det är en av sanningarna bakom att vården\r\när så pass effektiv.</pre><pre>Det är också viktigt att socialministern funderar\r\növer vissa samordningsmöjligheter. Många av dem\r\nsom befinner sig på fängelserna i dag, dömda för\r\ntillgrepps- och våldsbrottslighet, är missbrukare.\r\nTiden på fängelset skulle kunna användas oerhört\r\nmycket mer effektivt. Jag har i flera omgångar fört\r\nfram förslaget att kriminalvården,\r\nkriminalvårdsstyrelsen och de olika anstalterna\r\nskulle ta ett större ansvar för motivation,\r\navgiftning, behandling, hjälp och stöd, kontakt\r\nmed de anhöriga, dvs. ett brett engagemang att\r\nanvända tiden som missbrukarna befinner sig på\r\nfängelse mycket bättre än vad som sker i dag. Ett\r\nsådant förfarande vore både samhällsekonomiskt\r\noch mänskligt mycket bättre än att satsa de\r\noerhörda resurserna, såsom det görs i dag, på\r\nLVM-hem -- som faktiskt inte fungerar något\r\nvidare, slukar hundratals miljoner ofta till ingen\r\nnytta och väcker falska förhoppningar.</pre><pre>Jag hoppas att socialministern är beredd att\r\nupprätthålla fortsatt höga ambitioner och att han\r\nfunderar över olika samordningsmöjligheter som\r\nfinns i kampen mot droger och kriminalitet. Jag\r\nhoppas att vi från det svenska parlamentet kan föra\r\nen aktiv och offensiv diskussion ute i Europa i dessa\r\nfrågor.</pre><pre>Anf. 34 Socialminister BENGT\r\nWESTERBERG (fp):</pre><pre>Fru talman! Flera talare har sagt att situationen är\r\nalarmerande. Det kan man kanske säga. Ändå\r\nskulle jag vilja påstå att utvecklingen under det\r\nsenaste året gör att den i dag ter sig något mindre\r\nalarmerande än för några år sedan. Den situation\r\nsom JO beskrev i sitt utlåtande i april i år, och som\r\ndaterar sig till 1989/90, har något förbättrats fram\r\ntill i dag. Det beror delvis på insatser från\r\nstatsmakternas sida med anordningsbidrag och\r\nandra åtgärder. Naturligtvis beror det också på att\r\nman ute i de ansvariga sociala myndigheterna i\r\nkommuner och landsting har tagit åt sig av kritiken.\r\nDet är t.ex. ovanligare i dag än vad det var för ett\r\når sedan att man på institutionerna säger nej till\r\nmycket besvärliga ungdomar. De signaler jag har\r\nfått de senaste dagarna, när jag har haft anledning\r\natt höra mig för litet grand om situationen, är att\r\ndet för närvarande ser något bättre ut.</pre><pre>Men det här innebär inte att allt är bra. Självfallet\r\nmåste vården för ungdomarna utvecklas på olika\r\nsätt. En av tankarna när riksdagen har beställt ett\r\nförstatligande och regeringen låter utreda det, är\r\natt det skall ge oss bättre möjligheter att\r\ndifferentiera vården. Det handlar om\r\ndifferentiering på många olika sätt. Bl.a. är det att\r\nerbjuda speciella hem för flickor. Det finns fler\r\nutbyggnadsplaner än de Leif Carlson nämnde. Jag\r\ntror att insikten i dag är utbredd om att det är\r\nviktigt att separera pojkar och flickor i samband\r\nmed vården.</pre><pre>I direktiven till den särskilda utredaren har det klart\r\nsagts att möjligheter till ett längre\r\nomhändertagande än två månader också skall\r\nprövas i särskild ordning. Även den gruppen av\r\nvårdnadstagare kommer vi förhoppningsvis att\r\nkunna göra något åt.</pre><pre>Jag vill också understryka att vi från statens sida\r\nsatsar en hel del utvecklingspengar just för att\r\nförbättra vårdformerna. Bl.a. Stockholm och\r\nGöteborg, som jag har studerat mest för egen del,\r\nhar fått en del av pengarna. Där pågår för\r\nnärvarande en ganska spännande\r\nutvecklingsverksamhet där man just försöker att\r\nfölja upp och utvärdera de insatser som görs.\r\nResultaten kan sedan användas för att utveckla\r\nvårdformerna på ett bra sätt framöver.</pre><pre>Frågan om platsbrist har också berörts i några\r\ninlägg. Sanningen är väl att för närvarande finns det\r\ninga tomma platser i Stockholm. Det har kommit\r\nolika signaler. För några månader sedan talades det\r\nom en oerhörd platsbrist i Stockholm. När Rosa\r\nÖsth skrev sin interpellation för någon månad\r\nsedan, stod det i tidningarna att det fanns\r\nplatsöverskott i Stockholm. Priserna skulle ha gått\r\nupp så mycket att kommunerna inte ville utnyttja\r\nvårdhemmen. I dag finns det en bättre balans. Det\r\när delvis säkert på grund av att institutionerna har\r\nsänkt priserna. Det är viktigt att kommunerna ser\r\ntill att de inte betalar orimliga priser till\r\ninstitutionerna. Annars är det risk för att\r\ninstitutionerna inte utnyttjas hur bra de än är.</pre><pre>Anita Johansson tog upp frågan om i vilken\r\nutsträckning fängelse skall användas för unga\r\nmänniskor. Jag delar helt hennes utgångspunkt --\r\njag tror att de flesta gör det -- att fängelse skall\r\nanvändas med stor restriktivitet. Fängelse skall\r\nanvändas i yttersta undantagsfall för unga\r\nmänniskor, dvs. barn, under 18 år.</pre><pre>När jag och många andra har drivit kravet att\r\nnarkotikastrafflagen skall ändras, är\r\nutgångspunkten inte att fängelsestraff skall\r\nutnyttjas för att kasta någon i fängelse, lika litet\r\nsom vi kastar dem som är 15--17 år i fängelse även\r\nom de begår andra brott där fängelse i och för sig\r\nfinns med i straffskalan. Skälet till att vi ändå vill ha\r\nfängelse med i straffskalan är att det ger\r\nmöjligheter att ta prover, vilket annars inte är\r\nmöjligt så länge det endast finns böter i\r\nstraffskalan. Vi hade ju länge en diskussion här i\r\nkammaren om huruvida eget bruk över huvud taget\r\nskulle vara straffbart. Nu har vi nått en bit på väg,\r\noch det har blivit straffbart. Vi menar alltså att man\r\nockså bör införa fängelse i straffskalan för att bl.a.\r\nunderlätta för polisen att bevisa när narkotika har\r\nförekommit.</pre><pre>Jag såg också i tidningen att justititeminister Gun\r\nHellsvik hade talat om ungdomsfängelser. Nu vet\r\njag inte exakt om hon syftade på någonting annat\r\nän de ungdomsfängelser som vi tidigare hade i\r\nSverige. De avsåg ju inte personer under 18 år utan\r\npersoner mellan 18 och 24 år. Vad hon har i\r\ntankarna är sannolikt någon bättre form av\r\nkriminalvårdsanstalter för människor som\r\nfortfarande är unga men som har passerat\r\nmyndighetsåldern. Och det vore väl i och för sig en\r\nvälsignelse om man kunde utveckla\r\nkriminalvården, som ju inte kan påvisa några\r\nsärskilt goda resultat av sin verksamhet.</pre><pre>Rosa Östh undrade om vi hade för avsikt att\r\navvakta ungdomsbrottskommitténs betänkande\r\ninnan vi lägger fram en proposition på grundval av\r\nden utredning som nu pågår om förstatligande av\r\n§ 12-hemmen. Nej, det är inte vår tanke att göra\r\ndet. Vi räknar med att driva det här arbetet vidare\r\nså snabbt det går, alltså remissbehandling under\r\nvåren och en proposition till hösten.\r\nUngdomsbrottskommitténs arbete kommer ju att\r\nredovisas först i höst, och det lär inte kunna bli\r\nnågon proposition förrän kanske ytterligare ett år\r\ndärefter.</pre><pre>Allra sist, fru talman, vill jag bara instämma i de\r\nambitioner som Widar Andersson uttalade. Det är\r\nviktigt att understryka att det finns ett mycket nära\r\nsamarbete mellan droganvändning och missbruk å\r\nena sidan och brottslighet å andra sidan. Den\r\nkanske viktigaste insats vi som politiker kan göra\r\nför att minska brottsligheten är därför att bekämpa\r\ndrogmissbruket. I det avseendet står vi på samma\r\nbarrikad.</pre><pre>Anf. 35 ROSA ÖSTH (c):</pre><pre>Fru talman! Tack för beskedet att propositionen\r\ninte skall dröja ända till hösten!</pre><pre>Ju mer man vet om de här frågorna, desto mindre\r\nkategorisk blir man när det gäller att presentera\r\nlösningar. Jag vet inte om jag törs dra samma\r\nslutsats som Bengt Westerberg, nämligen att\r\nsituationen i dag skulle vara mindre alarmerande än\r\nden har varit tidigare. Jag tror att det finns en viss\r\nrisk för att problemen är mera dolda i dag. Det här\r\nju en verksamhet som är ytterst labil och sårbar.\r\nMycket talar för att man hela tiden måste vara\r\nuppmärksam på utvecklingen, som snabbt kan\r\nförändras från tid till annan.</pre><pre>Som jag sade finns det i dag faktiskt tomma platser.\r\nJag har inte varit passiv sedan jag ställde den här\r\ninterpellationen, utan jag har varit i kontakt med\r\ntre kommuner i det här området så sent som i går.\r\nMan bekräftar att man fortfarande avstår från att\r\nutnyttja platserna på grund av att de är så pass\r\nkostnadskrävande. Det tyder ju på att det måste\r\ngöras ansträngningar för att pressa ner\r\nkostnaderna.</pre><pre>Då kommer vi in på ytterligare en komplikation.\r\nDet får naturligtvis inte vara så, att man låter sin\r\nambition att rädda § 12-hemmen gå ut över andra,\r\nmer öppna vårdformer. Som Widar Andersson var\r\ninne på måste vi ju alltid slå vakt om bredden i\r\nutbudet. Behoven är olika, oavsett vilken skola\r\neller vilken attityd som för tillfället är rådande.\r\nMen jag hoppas naturligtvis att den nya regeringen\r\nskall klara balansgången och inte bli ett offer för\r\nvåldsamma pendelsvängningar.</pre><pre>Jag vill återkomma till mitt förslag att ta upp\r\növerläggningar med kommun- och\r\nlandstingsförbunden. Jag tror nämligen att det är\r\nalldeles nödvändigt att man fortlöpande följer\r\nutvecklingen för att man inte skall råka ut för att\r\nmånga ungdomar -- de som är allra mest\r\nhjälpbehövande -- lämnas utan vård och hjälp eller\r\nhelt felaktigt hamnar i kriminalvården.</pre><pre></pre><pre>Anf. 36 ANITA JOHANSSON (s):</pre><pre>Fru talman! Jag tycker att det är skrämmande\r\nsignaler som kommer från den nya borgerliga\r\nregeringen. Jag blev skrämd när jag läste att Gun\r\nHellsvik sade att vi bör återinföra\r\nungdomsfängelserna. Vi vet av många års\r\nerfarenhet från den tid då vi hade\r\nungdomsfängelser, att där blev man inte ett dugg\r\nbättre. Det var ett steg in i kriminaliteten.</pre><pre>Jag är också skrämd över Bengt Westerbergs\r\nganska hårdnackade ton i fråga om ''alla knarkare\r\nbakom lås och bom''. Jag håller med Leif Carlson\r\nom att vi måste jobba med olika vårdalternativ. Det\r\ngäller flickor, det gäller dem med svårt missbruk,\r\nosv. Vi vet, fru talman, att man tyvärr inte blir\r\nbättre inom kriminalvården. Där är man i\r\nallmänhet inne i den här ''kedjan''.</pre><pre>Det skulle vara intressant att höra något om vilka\r\nfunderingar socialministern har för framtiden. Jag\r\nvidhåller vad jag sade i mitt inledningsanförande,\r\nnämligen att det är god ekonomi om vi i god tid ser\r\ntill att de här ungdomarna får en adekvat vård --\r\ninte fängelse utan vård. Då kan vi både spara\r\npengar och rädda ungdomarna från mycket\r\nmänskligt lidande.</pre><pre>Anf. 37 Socialminister BENGT\r\nWESTERBERG (fp):</pre><pre>Fru talman! Rosa Östh säger att det finns dolda\r\nproblem. Det är självfallet svårt att uttala sig om\r\ndetta. Men man måste ändå notera att det sker en\r\nutbyggnad av antalet platser och att det sker en\r\nutveckling av vården; man försöker lära av\r\nerfarenheterna. Man har t.ex. på flera håll i landet\r\nbestämt sig för att föreståndarna på de här hemmen\r\ninte längre ensamma skall kunna avvisa ungdomar,\r\nutan överordnad instans kan gå in och bestämma att\r\nde måste ta hand om ungdomarna. Detta har lett till\r\natt man i dag, såvitt jag vet, inte på samma sätt som\r\ntidigare förekommit avvisar mycket besvärliga\r\nungdomar.</pre><pre>En annan sak är att det naturligtvis finns ungdomar\r\nsom obestridligen är mycket besvärliga och att vi i\r\ndessa fall inte riktigt vet -- inte heller de som är\r\nspecialister på detta -- hur problemen skall\r\nhanteras. Det återstår mycket att göra innan vi har\r\nutvecklat adekvata behandlingsmetoder för dessa\r\nungdomar. Men det är inte en resursfråga, utan det\r\nhandlar egentligen om kunskap och erfarenhet och\r\nom att hitta ny metodik.</pre><pre>Rosa Östh efterlyser också överläggningar med\r\nkommunförbund och landstingsförbund. Såvitt jag\r\nvet har det fortlöpande förekommit sådana\r\nkontakter mellan statsmakterna och de berörda\r\nförbunden, där man har diskuterat den här typen av\r\nproblem. Jag har senast för några dagar sedan haft\r\nkontakt med Lars Eric Ericsson i\r\nKommunförbundet och bl.a. diskuterat de här\r\nfrågorna. Det är alldeles självklart att innan det blir\r\naktuellt att verkligen fullfölja några\r\nhuvudmannaskapsförändringar krävs det\r\nförhandlingar av ganska omfattande slag med de\r\nberörda förbunden; de finns alltså med i bilden.</pre><pre>Anita Johansson säger sig vara skrämd över de\r\nsignaler som kommer från regeringen. Det tycker\r\njag närmast tyder på att Anita Johansson är\r\novanligt lättskrämd. Så särskilt mycket signaler på\r\ndet här området har ju ännu inte kommit. Gun\r\nHellsvik gjorde häromdagen några kommentarer i\r\nanslutning till de våldsamheter som har förekommit\r\nhär i Stockholm, där rasister och antirasister har\r\nbrakat ihop och använt ganska våldsamma medel. I\r\ndet sammanhanget nämnde hon ungdomsfängelse.\r\nMen jag har inte diskuterat saken med henne, så\r\njag kan inte i detalj säga vad hon syftade på. Men\r\nom hon med ungdomsfängelse menade samma sak\r\nsom de gamla ungdomsfängelserna, så är det alltså\r\ninte någonting som skall användas för de ungdomar\r\nsom vi nu framför allt diskuterar, dvs. de som ännu\r\ninte är 18 år, som ännu inte är myndiga. De gamla\r\nungdomsfängelserna gällde äldre ungdomar,\r\nmellan 18 och 24 år, som jag sade förut.</pre><pre>Man kan ju inte säga att svensk kriminalvård har\r\nvarit så framgångsrik att man vill säga nej till varje\r\nutveckling när det gäller omhändertagande av unga\r\nvuxna -- eller för all del ännu äldre. Det behövs\r\ntvärtom en utveckling också på det området inom\r\nkriminalvården.</pre><pre>Anita Johansson upprepar att jag skulle ha sagt att\r\nalla knarkare bör sättas bakom lås och bom. Detta\r\när naturligtvis inte sant. Jag har redan en gång\r\nförklarat för Anita Johansson att tanken är att\r\ninföra fängelsestraff i straffskalan vid eget bruk av\r\nnarkotika -- för att ge polisen möjlighet att t.ex. ta\r\nurinprov eller blodprov eller genomföra\r\nkroppsvisitation, vilket man inte kan göra i dag, när\r\nböter är det högsta straff som förekommer.</pre><pre>Om man inför fängelse i straffskalan, så ger man\r\ndessutom möjlighet att döma till skyddstillsyn eller\r\nkontraktsvård, vilket kan vara mycket lämpliga\r\nstrafformer när det gäller narkotikamissbruk. Med\r\nfängelse i straffskalan öppnas möjligheter som vi\r\ninte har i dag men som vi behöver i kampen mot\r\nnarkotika.</pre><pre>Sedan delar jag självfallet Anita Johanssons\r\nuppfattning att det är angeläget att vi reagerar så\r\ntidigt som möjligt på symtom till avvikande\r\nbeteende eller missbruk, för att försöka hjälpa\r\nungdomar på ett tidigt stadium. Den nya lagen om\r\nvård av ungdom ger större möjligheter än den\r\ntidigare lagen gjorde på detta område. Lagen är\r\nganska ny, varför det är för tidigt att säga om de\r\nlagändringar som har skett är tillräckliga eller inte.\r\nMen jag kommer naturligtvis att mycket noga följa\r\nutvecklingen. Skulle det visa sig att det vi hittills har\r\ngjort på den punkten inte öppnar för alla de\r\nalternativ som vi vill se prövade, då är vi självfallet\r\nberedda att ta andra initiativ som öppnar ytterligare\r\nmöjligheter.</pre><pre>Anf. 38 ROSA ÖSTH (c):</pre><pre>Fru talman! Jag vill verkligen inte tolka Bengt\r\nWesterberg så som Anita Johansson gör, att\r\nregeringen och socialdepartementet skulle vara för\r\natt sätta just de ungdomar som vi närmast talar om\r\npå kriminalvårdens anstalter. I så fall skulle man\r\nhelt verka mot de uttalanden som JO gjort vid flera\r\ntillfällen. Låt mig kortfattat återkomma till det\r\nsenaste beslutet där JO konstaterar att\r\nsocialtjänsten i dag inte kan fullgöra sitt\r\nverkställighetsansvar såvitt avser de unga som\r\nenligt domstolsbeslut skall beredas vård enligt\r\nlagen. Detta har lett till, som man säger, att unga\r\nmänniskor som haft avvikande beteenden har\r\nstraffat ut sig ''till det egna hemmet''. Unga\r\nlagöverträdare i behov av vård får kvarstanna där\r\nutan tillsyn från socialtjänsten.</pre><pre>JO konstaterar vidare att det här har lett till att\r\nunga i större utsträckning än tidigare döms till\r\nfängelse. I många fall har rätten uttalat en vanmakt\r\ninför en situation som innebär att bristen på\r\nresurser inom socialtjänsten nödvändiggör att unga\r\nmänniskor måste dömas till fängelse oaktat att de\r\nhar ett helt annat behov av vård.</pre><pre>Jag vill tolka Bengt Westerberg så att han delar min\r\nuppfattning om att dessa unga människor -- precis\r\nsom också JO har sagt -- skall beredas vård i andra\r\nformer inom socialtjänstens ram.\r\nÖverläggningarna hittills mellan staten,\r\nLandstingsförbundet och Kommunförbundet har\r\nsåvitt jag vet varit en smula ytliga. Vad som behöver\r\ngöras för att verkligen nå resultat är att tränga ned\r\npå djupet och ta till sig de erfarenheter och idéer\r\nsom finns om hur nya vårdformer skall utvecklas.\r\nDet gäller att se hela bredden av de behov som\r\nfinns, som har funnits och som för all framtid\r\nkommer att finnas hos unga människor. Jag räknar\r\nmed att Bengt Westerberg kommer att verka för att\r\ndessa behov blir bättre tillgodosedda i framtiden än\r\nde har varit under den senaste tioårsperioden.</pre><pre>Anf. 39 ANITA JOHANSSON (s):</pre><pre>Herr talman! Det är bra, socialministern, om vi\r\ngemensamt kan hjälpas åt att arbeta för att\r\nkriminalvården verkligen blir vad namnet står för,\r\nnämligen vård. På det området har vi mycket att\r\nönska.</pre><pre>Jag vidhåller att det är oerhört god ekonomi att\r\nsatsa resurser på unga människor innan de är alltför\r\ndjupt inne i problemen och blir utslagna. Jag\r\nförväntar mig att det statliga anslaget på detta\r\nområde höjs med en och annan krona när nu Bengt\r\nWesterberg arbetar med budgeten.</pre><pre>Anf. 40 Socialminister BENGT\r\nWESTERBERG (fp):</pre><pre>Herr talman! Låt mig först säga till Rosa Östh att\r\njag har tagit del av JOs utredning på detta område.\r\nDet som står där är naturligtvis mycket\r\nalarmerande. Jag tror dock att situationen har\r\nförbättrats något. Den situation JO beskriver är ju\r\nfrån 1989/90, och en del saker har förbättrats en del\r\nsedan dess. Det innebär självklart inte att\r\nproblemen är lösta. Allt vi kan göra i samråd med\r\nkommunförbunden, t.ex. genom att stimulera\r\nutveckling av behandlingsmetoder och utbyggnad\r\nav ytterligare behandlingshem, skall vi naturligtvis\r\nockså göra. Om man finner att lagstiftningen så\r\nsmåningom behöver ändras, är vi givetvis beredda\r\natt även göra det.</pre><pre>Mycket av den kritik som Anita Johansson riktade\r\nmot det rådande tillståndet slår naturligtvis tillbaka\r\nmot den regering som hon tidigare har\r\nrepresenterat. Men jag kan lova Anita Johansson\r\natt vi skall göra allt som står i vår makt för att\r\nsituationen skall bli bättre. Med Anita Johanssons\r\nbistånd skall vi säkert lyckas med det.</pre><pre>Överläggningen var härmed avslutad.</pre><pre>\r\n5 § Svar på interpellation 1991/92:37 om\r\nkvinnors arbetsvillkor i en privatiserad vård- och\r\nomsorgssektor</pre><pre>Anf. 41 Socialminister BENGT\r\nWESTERBERG (fp):</pre><pre>Herr talman! Ines Uusmann har ställt följande\r\nfrågor till mig:</pre><pre>1. Vad är det enligt socialministerns mening som\r\ntalar för att privata arbetsgivare blir ''mer\r\ngenerösa'' mot anställda barnskötare och\r\nsjukvårdsbiträden än de nuvarande arbetsgivarna?</pre><pre>2. Om denna profetia inte skulle uppfyllas, är\r\nsocialministern då beredd att vidta åtgärder för att\r\nförbättra kvinnolönerna inom den privata vård- och\r\nomsorgssektorn?</pre><pre>I propositionen om valfrihet i barnomsorgen\r\n(1991/92:65), som Ines Uusmann åberopar i sin\r\ninterpellation, framhåller jag att en fri\r\netableringsrätt inom barnomsorgen bl.a. ökar\r\npersonalens valfrihet. De som vill pröva egna idéer\r\nom hur verksamheten skall bedrivas kan starta eget\r\ni olika företagsformer. Förskollärare och\r\nbarnskötare får flera arbetsgivare att välja mellan.\r\nDet ger dem en starkare position när det gäller att\r\nskapa goda arbetsvillkor och en större frihet att\r\nvälja under vilka former de vill arbeta.</pre><pre>Denna min uppfattning gäller naturligtvis inte bara\r\nbarnomsorgen utan i lika hög grad för andra vård-\r\noch omsorgssektorer.</pre><pre>Jag tror, uppenbarligen till skillnad från Ines\r\nUusmann, att konkurrens mellan flera olika\r\narbetsgivare allmänt sett leder till positiva effekter\r\nför både verksamheten som sådan och för\r\npersonalen.</pre><pre>Det är ett faktum att kvinnors löner i Sverige\r\ngenerellt sett är lägre än mäns. Enligt tillgängliga\r\nuppgifter kan detta bara till en mindre del förklaras\r\nav sådana faktorer som utbildning,\r\narbetslivserfarenhet och liknande. Det är svårt att\r\nfrigöra sig från föreställningen att en orsak till detta\r\när att vissa yrken, som helt domineras av kvinnor,\r\nhuvudsakligen finns inom den offentliga sektorn.\r\nDess verksamheter drivs ofta i mer eller mindre\r\nmonopoliserad form.</pre><pre>Låt mig i detta sammanhang citera vad\r\nekonomerna Christina Jonung och Inga Persson\r\nsäger i ''Kvinnor och ekonomi'', en bilaga till 1990\r\nårs långtidsutredning:</pre><pre>''För både män och kvinnor gäller att medellönen\r\ninom yrket kan väntas öka då andelen i privat\r\nsektor inom yrket ökar, men den förväntade\r\neffekten är något högre för kvinnor än för män.''</pre><pre>När jag i propositionen om barnomsorgen framhöll\r\natt möjligheterna att starta eget och att kunna välja\r\nmellan flera olika arbetsgivare skulle ge de inom\r\nsektorn verksamma en starkare position när det\r\ngäller att skapa goda arbetsvillkor, syftade jag\r\nemellertid inte endast, eller ens främst, på\r\nlönevillkoren utan på arbetsvillkoren i en vidare\r\nmening. Större öppenhet för enskilda initiativ och\r\nalternativ kan medverka till detta, men naturligtvis\r\nockså en långt driven decentralisering av ansvaret\r\ninom den offentliga sektorn.</pre><pre>Det handlar i bägge fallen om den enskildes\r\nmöjligheter att utvecklas i arbetet, att få ta ansvar,\r\natt få utnyttja sin kreativitet, att utan bindningar av\r\nen tungrodd byråkrati få pröva egna idéer. Att detta\r\nuppskattas av de flesta -- inte minst av de kvinnor\r\nsom vi här främst talar om -- känner jag efter många\r\når av möten och samtal ingen som helst tvekan om.\r\nValfrihet är viktigt för dem som utnyttjar sociala\r\ntjänster, men också för dem som utför tjänsterna i\r\nfråga.</pre><pre>På Ines Uusmanns andra fråga kan jag svara\r\nkortare. På en arbetsmarknad där arbetstagarna\r\nkan välja mellan olika arbetsgivare måste en\r\nutjämning av arbetsvillkoren, inkl. lönerna, ske.\r\nIngen verksamhet, privat eller offentlig, kan i\r\nlängden upprätthållas om den erbjuder sina\r\nanställda sämre villkor än andra motsvarande\r\nverksamheter.</pre><pre>Det finns skäl att uppmärksamma arbetsvillkoren\r\nför kvinnor, bl.a. löneskillnader mellan män och\r\nkvinnor, och att analysera -- och försöka\r\nundanröja -- orsakerna till dessa. Däremot har\r\nregeringen inte för avsikt att bedriva någon\r\ninkomstpolitik eller att på annat sätt direkt ingripa i\r\navtalsrörelserna. Avtalsförhandlingarna är en fråga\r\nför arbetsmarknadens parter.</pre><pre></pre><pre>Anf. 42 INES UUSMANN (s):</pre><pre>Herr talman! Jag vill börja med att tacka\r\nsocialministern för att han har svarat på mina frågor\r\nsom gällde vad han tror om kvinnors\r\nanställningsvillkor inom en privatiserad vård- och\r\nomsorgssektor. Svaret gör mig bekymrad, om än\r\ninte förvånad. Antingen talar socialministern mot\r\nbättre vetande eller också är han oerhört dåligt\r\ninformerad om förhållandena. Jag vet egentligen\r\ninte vad som är värst.</pre><pre>Av de många krystade skäl som har funnits för att\r\nprivatisera och kommersialisera vården och\r\nomsorgen är nog argumentet att det skulle ge\r\nkvinnor bättre arbetsvillkor det sämsta. Det är som\r\nom kvinnor i allmänhet skulle vara en grupp\r\ncivilekonomer som bara drömmer om att få starta\r\negna, privata vårdföretag för att komma ifrån det\r\nkommunala monopolets tvångströja. Det är inte så.</pre><pre>Att ta hand om barn, gamla och sjuka är\r\nkvinnoarbete över hela världen. I de flesta länder\r\ngör kvinnorna detta arbete som ett obetalt jobb.\r\nDet gör att kvinnorna är beroende av att ha en\r\nmake, far eller bror för att bli försörjda. I Sverige\r\nhar vi gjort det här arbetet synligt och betalar det\r\ngenom den gemensamma sektorn. På det sättet har\r\nkvinnor fått chans till egen försörjning med\r\nsemesterersättning och ATP-poäng och dessutom\r\npå köpet ett eget liv. Detta är frihet för kvinnor.</pre><pre>I min interpellation jämför jag några yrkesområden\r\nsom är kvinnodominerade och finns både på den\r\nprivata och den offentliga sektorn. Det handlar\r\nförstås om LOs och TCOs avtalsområden. Det\r\ngäller städerskor, receptionister, kökspersonal\r\nm.fl. På samtliga områden är löner och andra\r\nanställningsvillkor bättre i de statliga och\r\nkommunala avtalen än i de privata. En orsak är att\r\nvi på statens område länge hade sammanhållna\r\navtal. Det gjorde det möjligt att satsa på\r\nlåglöneprofiler.</pre><pre>Statsrådet menar att en av orsakerna till att\r\nkvinnolönerna generellt är lägre än manslönerna i\r\nSverige är att kvinnorna finns i den offentliga\r\nsektorn. Det är faktiskt inte sant. Det finns inget\r\nsådant samband -- tvärtom. Statsrådet citerar\r\nföljande ur Inga Perssons och Christina Jonungs\r\nbilaga till långtidsutredningen: ''För både män och\r\nkvinnor gäller att medellönen inom yrket kan\r\nväntas öka då andelen i privat sektor inom yrket\r\nökar, men den förväntade effekten är något högre\r\nför kvinnor än för män.''</pre><pre>Vad handlar det egentligen om? Lösryckta citat kan\r\nvara farliga. Jag hittade nämligen citatet i bilagan,\r\noch det handlar om en undersökning av 17 Saco-\r\nyrken. Det gäller t.ex. apotekare, arkitekter,\r\nbeteendevetare, bibliotekarie, civilekonomer,\r\ncivilingenjörer, jurister, landskapsarkitekter,\r\nnaturvetare och receptarier. Man jämför\r\nutbildningskraven inom yrket med andelen kvinnor\r\ninom yrket samt med andelen inom yrket som\r\narbetar inom den privata sektorn. Visserligen\r\nskulle en sådan studie kanske kunna vara trösterik\r\nför en bibliotekarie som känner att hon inte har\r\ntillräckligt hög lön, om hon tror att om man\r\nprivatiserar bibliotek skulle det ge henne större\r\nmarknadsvärde. För en barnskötare eller för ett\r\nvårdbiträde är detta helt utan relevans.</pre><pre>Jag tycker ändå att citatet är bra. Allt blir så tydligt.\r\nVi talar helt enkelt om olika saker och olika\r\nkvinnor. När Bengt Westerberg talar om fördelarna\r\nmed privatisering tror jag att han ser möjligheterna\r\nför ett antal kvinnor som skall bli verkställande\r\ndirektörer i privata företag. Men jag ser och känner\r\nframför allt barnskötare och vårdbiträden som är\r\nmedlemmar i kommunalarbetareförbundet och står\r\nlängst ner på klass- och könstrappan i Sverige. De\r\nkommer att få privata verkställande direktörer som\r\nchefer i stället för politiker och kommunala chefer.\r\nMen det finns inget som talar för att deras\r\narbetsvillkor skulle bli bättre för det.</pre><pre>Jag undrar om socialministern egentligen inte är\r\nlitet medveten om detta. I slutet av\r\ninterpellationssvaret säger han nämligen att man\r\näven inom den offentliga sektorn kan\r\ndecentralisera ansvaret.</pre><pre>I senaste numret av Pockettidningen R finns några\r\nmycket bra reportage från Motala, Laholm och\r\nUmeå om hur man har utvecklat arbetet inom vård\r\noch omsorg och inom den gemensamma sektorn.\r\nDe exemplen är inte de enda. Det finns många\r\nexempel på hur man har utvecklat och\r\ndecentraliserat arbetet i den offentliga sektorn. I\r\ndet perspektivet far man faktiskt med lögn om man\r\nsäger att det finns ett samband mellan att man\r\nprivatiserar vård och omsorg och att de anställda\r\nskall få utlopp för sin kreativitet och kunna ta\r\nansvar. Jag tycker att det vore klädsamt om\r\nregeringen kunde stå för att man vill\r\nkommersialisera vården och omsorgen av\r\nideologiska skäl i stället för att lägga ut dimridåer\r\nom att det skall ge bättre villkor för de som arbetar\r\nmed vård och omsorg.</pre><pre>Anf. 43 GULLAN LINDBLAD (m):</pre><pre>Herr talman! Det är mycket intressant att följa\r\ndebatten om kvinnornas ställning vid en ökad\r\nprivatisering av vård- och omsorgssektorn. I\r\nsomras, inför den stundande valrörelsen, utropade\r\nförre statsministern Ingvar Carlsson: ''Hur skall det\r\ngå för kvinnorna när den offentliga sektorn\r\nminskas?'' Vid statstjänstemannaförbundets\r\nkongress nyligen deltog jag i en paneldebatt\r\ntillsammans med företrädare för de olika\r\nkvinnoförbunden. Man hade där samma fråga: Hur\r\nskall det gå för kvinnorna när den offentliga sektorn\r\nminskas?</pre><pre>Jag tycker också att interpellantens fråga är litet\r\navslöjande när hon frågar om de privata\r\narbetsgivarna skulle komma att vara mer generösa\r\noch vara villiga att ge kvinnorna mera. Vilken\r\nuppgivenhet? Vad tror framstående\r\nsocialdemokrater, företrädare för ett stort\r\nsocialdemokratiskt kvinnoförbund och stora\r\nfackliga organisationer om oss kvinnor egentligen?\r\nÄr inte det ett underkännande av oss att tro att vi\r\nför alltid skulle vara beroende av offentliga\r\nmonopol för att kunna arbeta och utvecklas inom\r\nde sektorer där vi sedan länge har ett stort intresse,\r\när väl utbildade, har erfarenhet av många års arbete\r\ninom vård, skola osv. och där visar att vi har ett\r\nstort engagemang?</pre><pre>Jag ser en ökad privatisering av vård- och\r\nomsorgssektorn som en chans för oss kvinnor. I dag\r\narbetar uppemot 60 % av de förvärvsarbetande\r\nkvinnorna i den offentliga sektorn, dvs. vård,\r\nomsorg och skola. Varför skulle inte dessa kvinnor\r\nha möjligheter att välja mellan olika arbetsgivare\r\noch driva eget? Att ''förvisa'' kvinnorna enbart till\r\nden offentliga sektorn och de offentliga monopolen\r\nhar, som jag ser det, varit ett effektivt sätt att hålla\r\nnere lönerna och motverka jämställdheten.</pre><pre>Irma Irlinger skrev häromåret den intressanta\r\ndoktorsavhandlingen ''TCO och kvinnolönerna''.\r\nAv denna avhandling framgår att kvinnor inom den\r\nicke konkurrensutsatta sektorn, dvs. inom de\r\noffentliga monopolen, hade fått se sina löner släpa\r\nefter beroende på att deras företrädare i fackligt\r\navseende varit lierade med en rådande\r\nmaktstrukturen i samhället. Man har således haft\r\nett mycket nära samarbete mellan sittande regim\r\noch de fackliga organisationerna, och man har\r\nfaktiskt haft ett visst intresse av att hålla lönerna\r\nnere.</pre><pre>Jag tycker att detta är ganska avslöjande.</pre><pre>Det skulle vara mycket värdefullt för alla oss\r\nkvinnor att få en ökad valfrihet, och jag tycker att\r\nvi nu har all anledning att med tillförsikt och glädje\r\nse fram emot detta. Jag tror också att detta är en\r\nchans för kvinnorna att höja sina löner. Varför\r\nskall, som sagt, inte vi ha möjlighet att välja mellan\r\nolika arbetsgivare och även att driva eget?</pre><pre>Det finns nämligen en stor entreprenöranda. Det\r\nvet vi, bl.a. genom en stor undersökning som\r\ngjordes av Demoskop förra hösten. Denna visar att\r\nca 30 % av de offentliganställda kvinnnorna vill\r\ndriva eget i någon form. Detta gäller kvinnorna\r\ninom hela den offentliga sektorn. Man hade alltså\r\ninte plockat ut några speciella yrken, utan det var\r\nfråga om offentliganställda. Av dessa 30 % var det\r\növer hälften, närmare 180 000 kvinnor, som inte\r\nbara ville driva eget utan också ha anställda.</pre><pre>Här finns alltså en oerhört stor potential av\r\nkvinnokraft att ta vara på för en regering och ett\r\nsamhälle som tror på kvinnorna. Jag ser det som\r\nnågot mycket positivt inför framtiden för oss\r\nkvinnor att monopolen bryts. Kanske kan jag låna\r\nfolkpartiets slogan och säga: Befria kvinnorna! Låt\r\noss få arbeta inte bara inom offentliga monopol\r\nutan också inom en stor, fri sektor, där vi inte bara\r\nskall vara anställda och av nåd kanske få litet bättre\r\nlöner utan där vi också är med och påverkar på ett\r\nhelt annat sätt än vad vi har möjlighet till i dag. Jag\r\nser alltså den nya regeringens ambitioner att på ett\r\nhelt annat sätt släppa fram olika alternativ inom\r\nvård, omsorg och skola, att öka\r\netableringsfriheten, ta bort hinder, kontroll,\r\nbyråkrati och regler som någonting för kvinnorna\r\nmycket positivt och efterlängtat.</pre><pre>Anf. 44 Socialminister BENGT\r\nWESTERBERG (fp):</pre><pre>Herr talman! Låt mig börja med att på två punkter\r\ninstämma i det som Ines Uusmann säger.</pre><pre>För det första delar jag helt hennes uppfattning om\r\nden stora betydelse det har haft för kvinnors\r\nfrigörelse att vi i dag ute på en marknad kan\r\nerbjuda äldreomsorg, barnomsorg och mycket\r\nannat, d.v.s. verksamheter för vilka kvinnor hade\r\ndet helt avgörande ansvaret -- och fortfarande har\r\ndet i många länder -- och tvingades utföra mycket\r\nomfattande arbetsuppgifter utan någon som helst\r\nersättning. Det är klart att den utveckling av\r\nvälfärdsstaten som har skett i Sverige under\r\nefterkrigstiden och i fråga om vilken många andra\r\nländer nu följer efter på samma sätt är helt\r\navgörande för kvinnors frogörelse.</pre><pre>För det andra vill jag ge Ines Uusmann rätt i att det\r\ninte finns några vetenskapliga bevis för sambandet\r\nmellan inslaget av privat verksamhet och\r\narbetsvillkor och lönevillkor. Att sådana bevis har\r\nvarit svåra att få fram beror i hög grad på att vi i\r\nSverige har haft en så könssegregerad\r\narbetsmarknad, där kvinnor överväger mycket\r\nkraftigt inom de sektorer som helt domineras av\r\nden offentliga sektorn och där det alltså endast\r\nfinns ett mycket litet inslag av enskilda alternativ.</pre><pre>Jag har letat så gott jag har kunnat bland den\r\nforskning som finns på området, men tyvärr hittar\r\nman inte så mycket. Inga Perssons och Christina\r\nJonungs slutsatser är ett exempel. Jag hittade också\r\nett annat exempel i min jakt efter vetenskap på\r\nområdet. Det är en forskare från Umeå som heter\r\nÅsa Löfström och som inte kan anklagas för att ha\r\nsärskilt starka sympatier för den borgerliga\r\nregeringen eller för det parti jag företräder. Men\r\nockså hon drar precis samma slutsats, nämligen att\r\nman om det finns en enda arbetsgivare -- det som\r\nekonomerna kallar monopsoni -- kommer att få\r\nsämre löner och sämre arbetsvillkor än om det är\r\nmånga arbetsgivare som konkurrerar om\r\narbetskraften. Det är ungefär så långt som jag tror\r\natt man kan komma. Åsa Löfström stödjer sig för\r\növrigt på en stor amerikansk studie, som kommer\r\ntill samma slutsatser. Men det är naturligtvis alltid\r\nosäkert om man utan vidare kan överföra slutsatser\r\nfrån USA till svenska förhållanden, eftersom\r\nförutsättningarna är helt olika.</pre><pre>På senare år har det skett en kraftig\r\ndecentralisering inom offentlig sektor, även om det\r\nfinns mycket kvar att göra på den punkten. Detta\r\nhar skett mycket efter förebild från den privata\r\nsektorn. Man har naturligtvis upptäckt att den\r\nprivata sektorn ofta fungerar bättre, att den är mer\r\neffektiv och ger större möjlighet för dem som\r\narbetar där att ta initiativ och få sina idéer prövade.\r\nDetta gäller inte minst inom den sociala\r\ntjänstesektorn.</pre><pre>När jag under mina åtta år som partiledare har rest\r\nrunt och träffat personer som har erfarenhet av\r\nbägge sektorerna -- ofta handlar det om människor\r\ninom vård och omsorg, som har tagit steget över\r\nfrån offentlig sektor till privat sektor -- har jag\r\nmärkt att de nästan alltid anger samma skäl för att\r\nha tagit steget till den enskilda sektorn och för att\r\nde nu känner att de vill vara kvar där, nämligen att\r\nman inom den enskilda sektorn har större\r\nmöjligheter att påverka beslut och att man ofta där\r\nhar fått bättre materiella villkor.</pre><pre>Jag skall erkänna att vi inom detta område har en\r\nsådan liten enskild sektor att det inte är säkert att\r\nman från denna erfarenhet kan generalisera till hela\r\nsektorn. Men man kan heller inte blunda för att det\r\nfaktiskt ser ut på detta sätt. Min övertygelse -- om\r\nän grundad på svaga vetenskapliga bevis -- är att\r\nmer konkurrens mellan arbetsgivare och större\r\nmöjligheter för dem som vill starta eget kommer att\r\nförbättra arbetsvillkoren och kanske också\r\nlönevillkoren.</pre><pre>Ines Uusmann säger att kvinnor inte vill starta eget\r\noch att de kanske inte heller vill arbeta för privata\r\narbetsgivare. Detta tror jag helt enkelt inte är sant.\r\nBara sedan vi lade fram propositionen om valfrihet\r\ninom barnomsorgen har jag märkt att det finns\r\nmånga många kvinnor -- huvudsakligen\r\nförskollärare -- som vill starta eget inom detta\r\nområde. Jag är alldeles övertygad om, att om Ines\r\nUusmann och jag har en debatt om ett år, kommer\r\njag att kunna rada upp många exempel på att\r\nkvinnor faktiskt har velat bryta sig loss från\r\noffentlig sektor och arbeta inom privat sektor. Jag\r\nhar heller aldrig hört talas om att någon som\r\nbedriver privat verksamhet inom dessa områden\r\nhar svårigheter att rekrytera personal. Det finns i\r\ndag många inom offentlig sektor som gärna tar\r\nsteget över till privat sektor.</pre><pre>Men jag tror ändå inte att alla i det långa loppet\r\nskall ta detta steg, utan det viktiga är att det finns en\r\nmöjlighet för dem som vill pröva vingarna utanför\r\noffentlig sektor. I den mån de når goda resultat tror\r\njag att det också kommer att inspirera den\r\noffentliga sektorn, precis som vi har kunnat se att\r\ndet redan nu har gjort på många områden. Bara\r\ndebatten om lex Pysslingen, som startade i början\r\nav 80-talet, har betytt oerhört mycket för\r\nutvecklingen av den offentliga barnomsorgen under\r\nde allra senaste åren.</pre><pre>Ines Uusmann säger också att vi skall erkänna\r\nvarför vi vill privatisera, att det är grundat på\r\nideologi. Ja, det är klart att det är grundat på\r\nideologi. Men det är inte privatiseringen i sig som\r\när den ideologiska grunden, utan det vi är ute efter\r\när att öka mångfalden, öka valfriheten, öka\r\nmöjligheterna för dem som har idéer som kanske\r\ninte passar inom den stora offentliga sektorn att få\r\npröva dessa idéer. I den meningen är det klart att\r\nhela vår strävan efter att tillåta, ibland rent av\r\nstimulera, enskilda alternativ är ideologiskt\r\ngrundad. Jag är övertygad om att när vi under några\r\når har fått pröva detta kommer det att visa sig att\r\ndet är bättre inte bara för konsumenterna --\r\npatienter, klienter, gäster eller vad vi nu kallar\r\ndem -- utan också för dem som är verksamma inom\r\ndenna sektor, oavsett om de väljer att ta steget ut i\r\nprivat verksamhet eller om de arbetar kvar inom\r\nden offentliga sektorn.</pre><pre>Anf. 45 INES UUSMANN (s):</pre><pre>Herr talman! Det är vällovligt att socialministern\r\nerkänner att det inte finns några vetenskapliga\r\nbelägg för att det skulle innebära bättre möjligheter\r\noch bättre arbetsvillkor att bedriva vård och\r\nomsorg på en privatiserad marknad. Det är bra.\r\nDen erfarenhet vi har från både privat och offentlig\r\nsektor när det gäller dessa yrkesområden säger\r\nnämligen något helt annat.</pre><pre>Ett område som i allmänhet sysselsätter kvinnor är\r\nstädområdet. Jag tog också i min interpellation upp\r\ndetta exempel. På många håll inom den offentliga\r\nsektorn har man faktiskt försökt privatisera\r\nstädningen därför att man säger att det på så sätt\r\nblir billigare.</pre><pre>Vad har det inneburit? Det har inneburit att de\r\nanställda fått lägre timersättning, större beting,\r\nalltså större städområden. Det har också lett till --\r\noch det finns belägg för detta --, att arbetsskadorna\r\noch utslagningen har ökat, när man måste göra ett\r\ntyngre jobb snabbare och dessutom får mindre\r\nuppskattning för det.</pre><pre>Mot detta kan man ställa ett antal exempel från\r\nkommuner och landsting, men också från staten. Vi\r\nhar exempel ifrån Halmstad, städerskorna på\r\nlänsarbetsnämnden, Norrköping, de som städade\r\nåt statens myndigheter där, och det finns exempel\r\nockså från Malmö. Arbetstagarna stannade kvar\r\ninom den offentliga sektorn, men fick ägna sig åt att\r\ngöra jobbet efter sin egen kunskap. De fick skaffa\r\nsig egen utbildning och skaffa sig hjälpmedel\r\nutifrån sina egna erfarenheter. Det blir billigare,\r\nroligare jobb, mindre arbetsskador och en\r\neffektivare städning.</pre><pre>Dessa områden kan inte översättas hur som helst,\r\nmen det är områden där kvinnors kunskap är väl\r\ndokumenterad. De områden som kvinnor finns på\r\när -- litet rått sagt -- förlängningen av\r\nhushållsarbetet. Det gäller vård och omsorg och\r\nden typ av jobb som städerskorna representerar.</pre><pre>Jag vill gå över till den sista delen av min fråga.\r\nSocialministern säger att regeringen inte kommer\r\natt ägna sig åt inkomstpolitik, och det är vällovligt,\r\ntycker jag. Socialministern vill uppmärksamma,\r\nanalysera och försöka undanröja orsakerna till\r\nlöneskillnaderna.</pre><pre>Riksdagen beslutade i våras, i samband med att vi\r\nantog en ny jämställdhetslag, att vi skulle utreda\r\nlöneskillnaderna och försöka få fram en ny\r\narbetsfördelning. Vi skulle titta på kvinnors och\r\nmäns löner generellt i samhället. Hur har det gått\r\nmed den utredningen?</pre><pre>Anf. 46 GULLAN LINDBLAD (m):</pre><pre>Herr talman! Jag är själv sjuksköterska och har\r\narbetat som sådan i många år innan jag övergick till\r\nannat arbete inom den offentliga sektorn och\r\nsedermera till politik.</pre><pre>Det är klart att jag med liv och lust ägnat mig åt mitt\r\narbete. Många gånger har jag frågat mig om jag inte\r\nskulle ha kunnat göra ett lika bra arbete som\r\nanställd på den privata sektorn eller om jag hade\r\ndrivit eget. Och jag är ganska övertygad om att jag\r\nskulle det. Men det har inte varit en chans för oss\r\nkvinnor, som var intresserade av vård och omsorg\r\nom andra, eller av utbildning, utan då har man av\r\ntradition ''tillhört landstinget'', som det brukar stå\r\npå de små klädesplaggen, eller hamnat inom andra\r\ndelar av den offentliga sektorn.</pre><pre>Jag ser det som mycket positivt att man nu äntligen\r\nbryter detta monopoltänkande.</pre><pre>Förra sommaren arbetade jag på långvården på\r\nsjukhuset i Filipstad. Jag arbetade som\r\nvårdbiträde, för det var länge sedan jag var aktiv i\r\nsjukvård. Jag tyckte att flickorna hade många bra\r\nidéer. Jag frågade: För ni inte fram dessa idéer, så att\r\nvi kan förverkliga dem?</pre><pre>''Snälla du'', sade de, ''vi har gett upp för länge\r\nsedan! Först skall vi till avdelningsföreståndaren,\r\nhon skall till klinikföreståndaren, sen skall man\r\nvidare till lokala direktionen, sedan centrala\r\ndirektionen, till förvaltningsutskottet och möjligen\r\ntill landstingsmötet. Så vi har gett upp.''</pre><pre>Det var litet dystert, men så var det.</pre><pre>Med detta vill jag säga att jag tror det är mycket\r\npositivt att vi bryter ned verksamheten till små\r\nenheter, till små organisationer, där vi kan se\r\nframför oss massor av kvinnor som kan starta egna\r\nsmå enheter. Där är vi inne på vad Ines Uusmann\r\nhar betonat som värdefullt, nämligen\r\narbetsvillkoren. Jag är alldeles övertygad om att\r\nkvinnor får bättre arbetsvillkor i de små enheterna:\r\npå det lilla sjukhemmet, där det är korta\r\nbeslutsvägar, där människor är synliggjorda, där\r\nvar och en känner sig betyda någonting. Det\r\nhandlar väldigt mycket om att människorna är\r\nviktiga.</pre><pre>Jag tror också att arbetsvärdering är mycket viktig\r\ni detta sammanhang. Där ser jag EG och EGs syn\r\nsom en mycket positiv faktor. EGs målsättning om\r\nlika lön för likvärdigt arbete är oerhört\r\nbetydelsefull. Detta har delvis också, äntligen,\r\ninfluerat vår jämställdhetslagstiftning.</pre><pre>Vi måste komma dithän att det är lika viktigt med\r\nvårdbiträdets insatser som det är med förslagsvis\r\ngatuteknikerns.</pre><pre>Jag ser den framtida inriktningen mot ett ökat\r\njämställdhetsarbete som mycket väsentlig.</pre><pre>Anf. 47 Socialminister BENGT\r\nWESTERBERG (fp):</pre><pre>Herr talman! Att det inte finns vetenskapliga\r\nstudier på detta område beror naturligtvis på, som\r\njag sade, att det inte har funnits så mycket att\r\nstudera eftersom vi haft en så könssegregerad\r\narbetsmarknad, som vi har i Sverige.</pre><pre>De erfarenheter Ines Uusmann pekar på är\r\ningalunda entydiga. Man kan på grundval av det\r\nlilla vi vet möjligen dra litet olika slutsatser på olika\r\nområden, så långt kan jag vara med.</pre><pre>Det finns också perioder när det har varit\r\nförmånligare för kvinnor att arbeta inom offentlig\r\nsektor, t.ex. under skeden av mycket stark\r\nexpansion. När barnomsorgen byggdes ut som allra\r\nmest på 1970-talet kan man möjligen ha känt att\r\ndetta var positivt när arbetskraft skulle rekryteras.\r\nMen i mer etablerade sektorer tror jag fortfarande\r\natt den slutsats som Inga Persson och Christina\r\nJonung drog i sin studie är korrekt.</pre><pre>Förmodligen kommer vi inte längre på denna\r\npunkt. Vi gör olika bedömningar av vilka effekter\r\ndetta kommer att få.</pre><pre>Om det nu är så att kvinnor inte vill arbeta privat,\r\ninte vill driva t.ex. dagis i egen regi, då kommer vi\r\nmycket snabbt att se att det inte dyker upp några\r\nsådana dagis. Jag är övertygad om att sådana dagis\r\nkommer. Då tror jag att det beror på att de kvinnor\r\nsom startar eget -- en och annan man kanske också\r\nkommer att göra det -- upplever att de får bättre\r\narbetsvillkor, får ut mer av sitt engagemang och sin\r\nentusiasm och skaparlust ifall de startar eget i stället\r\nför att vara anställda i offentlig regi. Jag kan inte tro\r\natt några kvinnor medvetet drar på sig sämre\r\narbetsvillkor och jobbar privat bara för att\r\ntillfredsställa mig som socialminister eller de\r\nborgerliga partierna i riksdagen. Jag tror att de\r\ntänker på sin egen situation.</pre><pre>Snart nog kommer vi att få se om Ines Uusmann\r\neller jag gör en riktig bedömning på den punkten.</pre><pre>Sedan måste jag ställa frågan till Ines Uusmann om\r\nvad hon drar för slutsatser av sitt resonemang. Hon\r\nstår här i talarstolen och hävdar att inom den\r\noffentliga sektorn presterar man bättre, får bättre\r\nbetalt och får bättre arbetsvillkor. Den enda rimliga\r\nslutsatsen av det är att allt skall in under den\r\noffentliga sektorn, får då blir det bättre för alla,\r\nbåde dem som arbetar där och dem som skall\r\nutnyttja de tjänster och varor som produceras i\r\ndenna sektor. Det tycker jag är en ganska\r\nhalsbrytande slutsats. Jag är helt övertygad om att\r\nkonkurrens är nyttigt. För att det skall bli en rejäl\r\nkonkurrens behövs många alternativ, i det här fallet\r\nbåde offentliga och privata alternativ.</pre><pre>Till sist måste jag erkänna att den fråga som Ines\r\nUusmann nu ställde till mig om utredningen om\r\narbetsvärdering, kan jag inte svara på. Detta lyder\r\ninte under socialdepartementet, utan förmodligen\r\nunder arbetsmarknads- eller möjligen\r\nkulturdepartementet. Jag utgår ifrån att Ines\r\nUusmann kan ställa den frågan till någon ansvarig\r\nminister och få ett bättre svar än jag kan ge.</pre><pre>Anf. 48 INES UUSMANN (s):</pre><pre>Herr talman! Om kvinnor inte vill arbeta på en\r\nprivat vård- och omsorgsmarknad kommer vi att\r\nmärka det, säger socialministern.</pre><pre>Ja, det är jag övertygad om att vi kommer att\r\nmärka. Jag har redan hört många kvinnor som finns\r\ni barnomsorgen, som just nu är oroliga för\r\nkvaliteten på en privatiserad vård- och\r\nomsorgsmarknad. Risken är stor att det blir en\r\nojämn kvalitet, särskilt med tanke på den nyss\r\nframlagda propositionen på barnomsorgsområdet.</pre><pre>Av tradition har vi kvinnor svårare än många män\r\natt skilja på det betalda och det obetalda arbetet.\r\nVi går oftare in med känslor. På det sättet blir vi\r\nibland litet sämre på att driva fackliga krav. Vi går\r\ninte alltid in och säger: Det här gör jag inte om jag\r\ninte får betalt. Vi resonerar i stället så: Jag måste i\r\nalla fall ta hand om ungarna även om det inte precis\r\nger ersättning varje minut. Detta märker vi inte\r\nminst inom hemtjänsten redan i dag.</pre><pre>Jag tror alltså att den här oron finns, och den har\r\nockså kanaliserats bl.a. till\r\nKommunalarbetareförbundet, som är den\r\norganisation som barnskötarna vänder sig till.</pre><pre>Så till frågan om vilka slutsatser man skall dra av\r\ndetta. Jag är ute efter att få socialministern och\r\nregeringen att sluta att argumentera som om\r\nprivatisering av vård och omsorg handlade om\r\narbetsvillkor. Det handlar inte om att förbättra\r\narbetsvillkoren för de kvinnor som finns längst ned\r\ni vårdhierarkin. Det handlar om helt andra saker.\r\nSluta därför, kära regering, att använda de\r\nargumenten, för det är dimridåer! Det håller jag\r\nfast vid.</pre><pre>Gullan Lindblad är en underbar debattör, även om\r\nhon är oerhört demagogisk och hennes uttalanden\r\nkanske inte alltid är så väl underbyggda. När det\r\ngäller små enheter delar jag hennes uppfattning,\r\nmen sådana kan man mycket väl ha också inom den\r\noffentliga sektorn.</pre><pre></pre><pre>Anf. 49 Socialminister BENGT\r\nWESTERBERG (fp):</pre><pre>Herr talman! Låt mig bara säga att jag är helt\r\növertygad om att mångfald inom alla sektorer leder\r\ntill ökat kvalitet. Jag skall gärna åka runt med Ines\r\nUusmann om ungefär ett år och titta på några av de\r\nprivata daghem som då har startats. Jag är säker på\r\natt hon inför åsynen av dessa kommer att låta sig\r\növertygas om att det inte innebär någon\r\nkvalitetsförsämring utan kanske t.o.m. en\r\nkvalitetsförbättring.</pre><pre>På den sista punkten som Ines Uusmann tog upp\r\nhar vi olika uppfattningar. Vi vill öka mångfalden\r\noch öka möjligheterna för enskilda att ta initiativ\r\noch bedriva verksamhet, inte bara för att öka\r\nmångfalden för konsumenterna, nyttjarna och\r\nbrukarna av social service, utan också för att skapa\r\nbättre arbetsvillkor och bättre möjligheter för de\r\nmänniskor som arbetar inom den här sektorn.</pre><pre>Överläggningen var härmed avslutad.</pre><pre>6 § Svar på interpellation 1991/92:38 om\r\nåtgärder mot spelberoende</pre><pre>Anf. 50 Socialminister BENGT\r\nWESTERBERG (fp):</pre><pre>Herr talman! Karin Israelsson har frågat mig om\r\nregeringen är beredd att förorda att det planerade\r\nfolkhälsoinstitutet tar fram ett program för att\r\nförebygga spelberoende. Karin Israelsson har\r\nockså frågat mig om regeringen är beredd att sätta\r\nen åldersgräns för deltagande i spel med de snabba\r\nspelformerna, som visat sig vara mest riskabla.\r\nVidare frågar Karin Israelsson om regeringen är\r\nberedd att lämna ett ekonomiskt stöd för den\r\nverksamhet som Riksförbundet Spelberoende\r\nbedriver och verka för ett ökat antal vårdplatser för\r\nspelberoende.</pre><pre>Aktörerna på spelmarknaden är de två statliga\r\nbolagen Svenska Penninglotteriet AB och AB\r\nTipstjänst, det av hästsporten ägda AB Trav och\r\nGalopp (ATG) samt folkrörelserna. Folkrörelserna\r\nhar 21 % av den totala spelmarknaden och\r\nfinansierar därmed en stor del av sin verksamhet.</pre><pre>Ett motiv bakom statens roll på spelmarknaden är\r\nbehovet av insyn och kontroll i verksamheten. I\r\nstatens uppgift ingår också att se till att\r\nspelverksamheten bedrivs i ändamålsenliga former\r\noch att den inte får oönskade sociala konsekvenser.\r\nEn annan självklart viktig aspekt på verksamheten\r\när att den tillför statskassan betydande inkomster.</pre><pre>Under det senaste decenniet har det skett en snabb\r\nutveckling av spelandet i Sverige. Ett stort antal nya\r\nspelformer har lanserats. Den tekniska\r\nutvecklingen har medfört att sådana spelformer\r\nsom betraktas som snabba spel har ökat. Dessa spel\r\nkännetecknas av att eventuella vinstutbetalningar\r\nsker relativt snabbt efter inköpet eller insatsen.</pre><pre>Konkurrensen mellan de olika aktörerna på\r\nspelmarknaden har bidragit till att en,\r\ninternationellt sett, relativt omfattande\r\nspelverksamhet har utvecklats i Sverige. I takt med\r\ndenna utveckling har spelandets sociala\r\nkonsekvenser kommit att uppmärksammas alltmer.</pre><pre>En arbetsgrupp inom finansdepartementet har\r\nunder innevarande år lämnat förslag till hur statliga\r\nspel och lotterier skall organiseras (Ds 1991:51).\r\nArbetsgruppen framlägger i sitt betänkande förslag\r\ntill en tydligare gränsdragning mellan spelbolagens\r\nverksamhetsområden för att minska konkurrensen\r\nmellan de olika bolagen. Därmed förutsätts att\r\nmarknadsföring och utbud av nära besläktade\r\nspelformer kommer att minska. Arbetsgruppens\r\nbetänkande bereds för närvarande inom\r\nfinansdepartementet.</pre><pre>Det finns all anledning att vara observant på de\r\nsociala risker som är förknippade med spel. I vissa\r\nextremfall kan spelandet utvecklas till ett beroende\r\nsom kan påminna om beroende av t.ex. alkohol och\r\nnarkotika. Detta är också anledningen till att vi i\r\ndag har en s.k. länkorganisation för spelberoende.</pre><pre>Jag vill vidare nämna att socialvetenskapliga\r\nforskningsrådet har beviljat medel till ett\r\nforskningsprojekt om spelandet i Sverige.\r\nResultatet av forskningen kommer att presenteras\r\nunder våren 1992.</pre><pre>Karin Israelssons fråga om regeringen är beredd att\r\nförorda att det blivande folkhälsoinstitutet tar fram\r\nett program för att förebygga spelberoende vill jag\r\nför dagen inte ta ställning till. Frågan om\r\nfolkhälsoinstitutets inriktning och organisation\r\nutreds för närvarande av en särskild\r\norganisationskommitté, och jag är inte beredd att\r\nföregripa dess arbete. Men jag finner det naturligt\r\natt både folkhälsoinstitutet och socialstyrelsen\r\nuppmärksammar frågor om spelberoende inom\r\nramen för sin löpande verksamhet.</pre><pre>Vad gäller frågan om en åldersgräns för deltagande\r\ni de snabba spelformerna saknas i dag underlag för\r\nsäkra bedömningar rörande behovet av en sådan\r\ngräns. Jag hoppas att den forskning som pågår kan\r\nge oss en tydligare bild i bl.a. detta avseende.</pre><pre>Att det har kommit till stånd en s.k.\r\nlänkorganisation för spelberoende kan ses som ett\r\nuttryck för att det finns ett behov av stöd och hjälp\r\ntill människor som hamnat i spelberoende. Jag kan\r\nemellertid inte i dag utlova ett särskilt\r\norganisationsbidrag till denna länkförening.\r\nMöjligheterna att bevilja organisationen stöd i\r\nnågon annan form får prövas av socialstyrelsen eller\r\nav det kommande folkhälsoinstitutet.</pre><pre>Huruvida det finns behov av ett ökat antal särskilda\r\nvårdplatser för spelberoende är också oklart. Både\r\ninternationella studier och de preliminära\r\nresultaten från den aktuella svenska\r\nundersökningen visar att spelberoendet är nära\r\nbesläktat med t.ex. alkohol- och annat\r\ndrogberoende. Det är också mycket vanligt att de\r\nolika typerna av missbruk sammanfaller. Även om\r\ndet kan vara motiverat att utveckla speciella\r\nbehandlingsprogram för spelberoende bör vi\r\növerväga om inte behandlingen kan tillgodoses\r\ninom ramen för missbrukarvården och den\r\npsykiatriska vården.</pre><pre>Jag är väl medveten om de sociala problem som kan\r\nuppkomma i anslutning till spelverksamheten. Jag\r\nvill också understryka att staten genom sitt\r\nomfattande engagemang inom området har ett\r\nsärskilt ansvar att förebygga och motverka\r\nverksamhetens negativa sociala effekter.</pre><pre>Anf. 51 KARIN ISRAELSSON (c):</pre><pre>Herr talman! Jag ber att få tacka socialministern\r\nför svaret på min interpellation. Anledningen till\r\nden är dels det ökade antalet spelformer som\r\nständigt introduceras i landet, dels det svaga\r\nintresset från samhällets sida att ge resurser till den\r\ngrupp som drabbats av spelberoende, eller\r\nspelmissbruk. Man kan också säga att det är ett\r\nsjukligt spelbegär, en s.k. impulskontrollstörning.</pre><pre>Jag beskrev i min interpellation en del av de s.k.\r\nfarliga spelformer som bedrivs och som enligt alla\r\nprognoser kommer att resultera i ett ökat antal\r\nspelberoende under den närmaste framtiden.</pre><pre>Fortfarande saknas varningssignaler från\r\nspelbolagen eller från staten som ägare av\r\nspelbolagen. Fortfarande drivs föreningsrörelsen\r\natt bekosta sin verksamhet med diskutabla\r\nspelformer i en allt hårdare konkurrens med de\r\nstatliga spelformerna.</pre><pre>Varför har vi då tillåtit bingospel med\r\npenningvinster, när vi har förbjudit spel med\r\nenarmade banditer? Känner socialministern till\r\nvilka summor pengar man kan spela bort i en dag-\r\noch kvällsöppen bingohall? Det kan röra sig om\r\ntiotusentalet kronor. för den som deltar under ett\r\nantal timmar.</pre><pre>Besök gärna en bingohall! Där saknas social\r\ngemenskap. Det finns visserligen en spänning i\r\nluften, men det mest tydliga är uppgivenheten,\r\ntristessen. Allt fler, främst kvinnor, med\r\nspelberoende träder fram och beskriver sin last\r\norsakad av bingon. Det är en ångestdrivande last\r\nmed stor skuldkänsla. Tack vare att allt fler\r\ntidningar tar upp problematiken inser många att de\r\nbehöver hjälp med sin beroendesituation. Var får\r\nde då den hjälpen?</pre><pre>Kunskapen är ofta bristfällig hos\r\nsocialförvaltningarna. Beskedet att ''sluta bara\r\nspela så blir det bra'' är inte alls ovanligt.\r\nSpelberoende är lika svårt att klara på egen hand\r\nsom alkoholberoende. Här krävs det utredning av\r\nsocialtjänstpersonal, domarkår, kronofogdar,\r\nvårdpersonal och andra som kommer i kontakt med\r\nmänniskor som söker hjälp.</pre><pre>Jag har under de år som jag har aktualiserat\r\nproblemen runt spelandet fått åtskilliga\r\ntelefonsamtal med rop om hjälp. Förvånansvärt\r\nmånga som varit och är aktiva inom främst\r\nlagsporter har hört av sig. Stora skulder och svår\r\nångest inför det beteende de inte kan förhindra har\r\nvarit kännetecknande. Jag har även fått åtskilliga\r\nbrev med rop på hjälp.</pre><pre>Socialministern hänvisar också till\r\nlänkorganisationen. Jag är glad att den har kommit\r\ntill -- jag var med vid dess start för ett antal år\r\nsedan. Tyvärr hade inte samhället engagerat sig\r\nspeciellt mycket i dess tillkomst. Med frivilliga\r\ninsatser och små ekonomiska möjligheter försöker\r\ndenna länkförening sopa rent efter spelmarknaden,\r\nen spelmarknad som ger närmare 5 miljarder\r\nkronor i intäkt. Rimligtvis borde en mindre andel\r\nav denna inkomst kunna gå tillbaka för att täcka\r\nkostnaderna. Men tyvärr finns ännu inte denna\r\nvälvilja. Förhoppningsvis kan Stockholms kommun\r\nbistå med något anslag för den verksamhet som\r\nbedrivs just här. Det handlar om en ansökan om ca\r\n800 000 kr.</pre><pre>Det här är ett landsomfattande problem. Än mer\r\nproblematiskt blir det. Det är få statliga\r\nverksamheter som är så väl decentraliserade som\r\njust spelandet. ''On line'' kan hela svenska folket\r\nsatsa. Satsar gör man speciellt när det är dåliga\r\ntider. Måltipset gav rekordutdelning, och hela\r\nmassmediakören stämde in och haussade upp det\r\nhela.</pre><pre>Det är få statliga verksamheter som får så enorm\r\nreklam som just spelandet. Varje tidning, varje\r\nannonspelare lockar med vinster, radio och TV\r\nfyller upp stora delar av helgens programtid med\r\nresultat och vinstutdelning. I denna strida ström\r\nskall då en spelberoende behandlas. Nog inser väl\r\näven socialministern att det kräver något mer än de\r\nvanliga ''missbrukarhemmens'' insatser? Vart åker\r\nman med denna grupp för att slippa reklamen?\r\nAlkoholen får vi inte göra reklam för -- när det\r\ngäller den förekommer det begränsade\r\nutskänkningsställen och viss kontroll. När det\r\ngäller spelmarknaden går man aldrig fri från\r\npåverkan. Min förhoppning är att antalet\r\nspelformer minskar.</pre><pre>I svaret påstås att det i dag saknas säkra\r\nbedömningar när det gäller en åldersgräns för\r\nspelandet. Det är faktiskt så att spelbolagen har\r\nsom praxis, troligtvis grundad på föräldrabalken,\r\natt inte tillåta spelare under 18 år att satsa i de olika\r\nspelformerna. Tyvärr saknas det en laglig grund,\r\ndvs. det finns inte någon lag som direkt förbjuder\r\nspelande för unga under 18 år. Det vore onekligen\r\nett stöd för spelbolagen om en sådan lag tillkom.\r\nJag har mött ungdomar som spelat bort åtskilliga\r\ntusentals kronor redan i 15-årsåldern. Skulle en\r\nstörre spelvinst utfalla krävs det väl ett\r\nförmyndarskap för den unge.</pre><pre>I varje fall tycker jag att det finns all anledning att\r\nse över detta. Det ligger inte i spelbolagens intresse\r\natt tillåta spel för ungdomar. Det skulle också\r\nförhindra att fler blir spelberoende.</pre><pre>Ett stöd vore det också för spelombuden att veta\r\ndetta. En övre gräns borde också införas för de\r\nsatsningar som sker. Det verkar otroligt att man\r\nkan acceptera insatser på 300 000--400 000 vid ett\r\ntillfälle. Det är inte sunt.</pre><pre>När det gäller folkhälsoinstitutets roll vill jag säga\r\natt jag har fått socialdepartementets förtroende att\r\ndelta i organisationsgruppens arbete, och i den mån\r\njag där kan påverka programvalet skall jag\r\nnaturligtvis utnyttja den möjligheten. Vårdbehovet\r\när helt klart, och det skulle vara ett stöd för ett ökat\r\nantal vårdplatser om regeringen också företrädde\r\nden uppfattningen.</pre><pre>Jag är tacksam över den avslutande meningen i\r\nsocialministerns svar. Min förhoppning är att\r\nspelutbudet dämpas, att reklamen tonas ned och att\r\nen 18-årsgräns lagfästs. Jag saknar dock statens\r\nansvar för det man åstadkommer genom detta\r\nfrekventa spelande.</pre><pre>Jag räknar med att socialministern i sitt stora\r\nintresse för drogfrågorna också skall inrymma\r\nfrågan om spelberoendet och i det framtida arbetet\r\ngöra aktiva insatser mot det.</pre><pre>Anf. 52 Socialminister BENGT\r\nWESTERBERG (fp):</pre><pre>Herr talman! Låt mig först upprepa vad jag sade i\r\nsvaret, nämligen att vi vet ganska litet om det\r\nallvarliga spelberoendets omfattning. Det finns\r\nnaturligtvis oerhört många människor i Sverige som\r\nägnar sig åt spel. Jag träffade häromdagen en\r\nkollega till Karin Israelsson från centerns\r\nriksdagsgrupp som berättade för mig att i stort sett\r\nalla i riksdagsgruppen spelar utom just Karin\r\nIsraelsson, så det finns en del att göra redan på nära\r\nhåll. Spelandet är ganska utbrett utan att man\r\nbehöver tala om missbruk i sammanhanget.</pre><pre>Eckart Kühlhorn, som är den forskare som på\r\nsocialvetenskapliga forskningsrådets uppdrag\r\nförsöker ta reda på detta, har uppskattat att det\r\nkanske finns ett par tusen spelare vilkas spel har\r\ngått så långt att man kan tala om en social katastrof\r\ni någon mening. Det är betydligt lägre siffror än\r\nsom ibland förekommer i debatten, där siffror på\r\nflera hundra tusen har nämnts. Men det förefaller\r\nsom om Kühlhorns forskning ändå visar att\r\nproblemet möjligen är av något mindre omfattning.</pre><pre>En annan erfarenhet som sannolikt kommer att\r\nredovisas från Kühlhorns sida är att detta inte\r\nförefaller vara ett ungdomsproblem. Det innebär\r\nnaturligtvis inte att det inte finns undantag -- Karin\r\nIsraelsson har säkert stött på sådana -- men det är\r\nlitet svårt att påkalla åtgärder beroende på att man\r\nhar stött på enskilda exempel. Forskningen tyder\r\ninte på att det är ett ungdomsproblem, men vi får\r\navvakta och se tills Kühlhorn är klar med sina\r\nanalyser innan vi kan dra några vidare slutsatser.</pre><pre>Sedan nämnde Karin Israelsson bingo. Jag har för\r\nmin personliga del stor förståelse för de synpunkter\r\nsom Karin Israelsson framförde, men amerikansk\r\nforskning på området tyder inte på att just bingo\r\ntillhör de allvarligaste spelformerna, de som är\r\nvanebildande i den här allvarliga sociala meningen.\r\nDet finns en amerikansk forskare som har pekat ut\r\nett antal spel som han bedömer som mycket\r\nallvarliga. Han talar om ''the big four'', de fyra\r\nstora, och där nämner han hästkapplöpning,\r\nvadslagning inom idrottsgrenar, kasinotyper av\r\nspel, t.ex. tärningsspel, och till sist aktier, optioner\r\noch handel. I nästa kategori så att säga nämner han\r\nhundkapplöpning, vilket kanske inte är något stort\r\nproblem här i landet, och snabblotterier, men bingo\r\nkommer betydligt längre ned på listan. Inte ens om\r\nman skulle drista sig att ingripa med åtgärder för att\r\nminska riskerna för spelberoende skulle kanske\r\nbingon komma med på den listan.</pre><pre>Jag spelar som sagt inte själv. I så måtto kan Karin\r\nIsraelsson och jag i alla fall i våra egna grupper\r\nmöjligen verka för en annan livsstil på det här\r\nområdet.</pre><pre>Anf. 53 STEN ANDERSSON i Malmö (m):</pre><pre>Herr talman! I Sverige finns det ett stort och\r\nomfattande spelintresse. Människor spelar varje\r\nvecka på tips, lotto, hästsport, bingo,\r\npenninglotter, Flax, Triss och allt vad det heter.\r\nDrygt en miljon människor betalar därmed frivilligt\r\nen skatt som de i andra sammanhang inte är så\r\nvilliga att betala. De gör det frivilligt därför att det\r\ninnebär en spänning, som man tycker om; den\r\nsätter litet krydda på tillvaron.</pre><pre>Den här verksamheten ger jobb åt många inom\r\ntravsport, inom Tipstjänst och inom många andra\r\nverksamheter, och den ger framför allt statsrådet\r\nmycket pengar att fördela inom de områden som\r\nhan ansvarar för.</pre><pre>Karin Israelsson! Jag läste i morse om den franska\r\nMarianne, som stod på barrikaderna under den\r\nfranska revolutionen för 200 år sedan. Hon hade\r\nsamma engagemang som Karin Israelsson fast\r\ntvärtom -- fru Israelsson vill ha mer och mer förbud,\r\nfler och fler inskränkningar och mindre och mindre\r\nmöjligheter för de enskilda människorna att själva\r\nbestämma hur de skall använda de pengar som blir\r\növer efter det att staten genom skatten har tagit sitt.</pre><pre>Jag delar Karin Israelssons uppfattning på en\r\npunkt, nämligen när det gäller de enarmade\r\nbanditerna. Det är litet av hyckleri över att staten\r\nförbjuder enarmade banditer på restauranger,\r\nmedan man kan gå in i vilken tobaksbutik som helst\r\noch köpa trisslotter för hur mycket pengar som\r\nhelst och få en vinst upp till 1 000 kr. utbetald i\r\nhanden. Det klarar icke någon enarmad bandit av.</pre><pre>Jag skulle vilja ställa en fråga till socialministern\r\nmed anledning av svaret. Där står bl.a. att en\r\narbetsgrupp inom finansdepartementet kommer att\r\nlägga fram ''förslag till en tydligare gränsdragning\r\nmellan spelbolagens verksamhetsområden för att\r\nminska konkurrensen'' och därmed\r\nmarknadsföringen. Det skulle vara intressant att få\r\nnågra exempel. Innebär det här, vilket jag inte\r\nhoppas, t.ex. inskränkningar för Tipsextra på\r\nlördagarna att göra reklam för Måltips, Tips och\r\nV65? Är det så då är jag mycket skrämd vad gäller\r\njournalisternas rätt att utföra sitt arbete. Men jag\r\nhoppas att jag har uppfattat detta alltför negativt.</pre><pre>Åldersgränsen för snabba spel inom travsporten är\r\n18 år, det vet alla totomatombud. Så Karin\r\nIsraelssons begäran i detta avseende är i stort\r\nuppfylld.</pre><pre>Karin Israelsson säger att det är beklagligt att man\r\nkan satsa 300 000 kr. på en gång. Men om jag vill\r\nsatsa 300 000 kr., varför kan jag inte göra det på ett\r\noch samma ställe, på en och samma gång, i stället\r\nför att springa till sex on-line-kontor och satsa\r\n50 000 varje gång. Det är onödigt besvärligt. Om\r\njag vill spela för så mycket pengar gör jag\r\nnaturligtvis det på ett och samma ställe.</pre><pre>Sedan till det viktigaste: Det talas om\r\nspelmissbrukare. Finns det egentligen några siffror\r\növer det? Jag hörde i sportradion ett program där\r\nen professor och expert uttalade sig. Jag tycker att\r\ndet var något av det svagaste jag någonsin har hört.\r\nHan hade definitivt inget underlag för sina\r\nsynpunkter.</pre><pre>Nu talas det ofta om att någon har hamnat i\r\nekonomiska problem. Men man kan t.o.m. ha fört\r\nut pengar utomlands, gömt pengar under\r\nmadrassen eller, i stället för att ''felaktigt'' ha satsat\r\npå fyrbenta djur, kanske ha satsat på tvåbenta och\r\nfått dålig utdelning. Alltid heter det då att man har\r\nlagt pengarna på Solvalla. För några år sedan\r\nfigurerade en person i massmedierna som berättade\r\nom att han hade förlorat miljontals kronor just på\r\nspel på hästar på Solvalla. Denne person var, är och\r\nförblir okänd. Men om man spelar för så mycket\r\npengar under en relativt kort tid, blir man igenkänd\r\nav totopersonalen, annan personal och av\r\njournalisterna ute på travbanan. Det är lätt att\r\nskylla på spel när man har ekonomiska\r\ntrassligheter. Däremot innebär det inte att det man\r\npåstår är sant.</pre><pre>Jag tycker, herr talman, att vi skall låta\r\nmänniskorna själva bestämma. Här talas det om\r\nsnabba spel och snabba utdelningar. I dag är det så\r\natt om du skulle ha förmånen, lyckan och turen att\r\nvinna en stor vinst på t.ex. V65, så får du vänta i 30\r\ndagar på vinsten, trots att resultatet finns\r\nregistrerat i datorn någon timme efter. Det innebär\r\natt AB Trav och Galopp tjänar 50 miljoner genom\r\nränta på spelarnas bekostnad. Har du vunnit\r\npengarna och kontrollen är klar, finns det inget skäl\r\natt hålla inne vinsten.</pre><pre>Sammanfattningsvis: Låt alltså människorna själva\r\nbestämma. De är kompetenta, vill bli kompetenta\r\noch kan framför allt klara av det.</pre><pre>Anf. 54  KARIN ISRAELSSON (c):</pre><pre>Herr talman! Jag vill först vända mig till\r\nsocialministern som i varje fall har läst på, vilket\r\ninte kan påstås att Sten Andersson har gjort. Att\r\nspelet är utbrett är alldeles påtagligt. Jag har haft\r\nkontakter och har kontakter med de få\r\nbehandlande läkare som vi har när det gäller\r\nspelberoende. Jag följer också länkrörelsens\r\narbete. Jag har i ett stort antal brev fått bevis på att\r\nmånga har råkat illa ut.</pre><pre>Antalet är okänt, det är alldeles riktigt, men man\r\nhar kunnat gå efter en del utländska\r\nforskarrapporter. Man räknar med att det kan\r\nfinnas mellan 10 000 och 20 000 personer som har så\r\npass stora besvär att de måste få hjälp. Graden av\r\nberoendet kan naturligtvis variera. Hur beroendet\r\nser ut och hur stora skulderna är varierar. Om jag\r\nhar fått kännedom om en promille av alla som har\r\nbesvär är det säkert mellan 10 000 och 15 000 totalt\r\nsom har besvär och som också behöver någon typ\r\nav hjälp.</pre><pre>Socialministern säger att detta inte är något\r\nungdomsproblem. Jag intervjuades av Radio\r\nSkaraborg i somras. Man hade varit ute och ganska\r\nsnabbt kunnat spåra ett antal ungdomar som\r\nspelade med mycket höga insatser. Trots att\r\nspelbolagen har en överenskommelse om att inte\r\ntillåta spel för ungdomar under 18 år finns det alltså\r\nstora möjligheter för dem att göra det. De\r\nungdomar som jag hade kontakt med hade börjat\r\nganska tidigt på Solvalla, haft dubbelarbete vid\r\nsidan av gymnasieutbildningen, till slut slutat\r\nskolan och arbetat dygnet runt för att klara av sitt\r\nspelande.</pre><pre>Naturligtvis är det inte fråga om en stor mängd,\r\nmen det är inte detta som är det avgörande. Det\r\navgörande är vad forskarna och länkrörelsen säger,\r\nnämligen att med det spelutbud som finns i dag\r\nkommer vi att ha ökade problem framöver. Det är\r\nfråga om ett beroende som kommer så småningom.\r\nMan blir inte beroende vid ett första speltillfälle.\r\nDet liknar i väldigt stor utsträckning just\r\nalkoholberoendet. Många klarar ett långvarigt\r\nspelande utan att få bekymmer. Men jag tycker att\r\ndet från statens sida, med tanke på intäkterna från\r\nspelandet, också skulle tas ett ansvar i form av en\r\nvarningsetikett i det här sammanhanget.</pre><pre>Sten Andersson lyssnade inte på vad jag sade. Jag\r\nhar aldrig sagt att jag vill förbjuda spel. Men jag\r\nefterlyser ett ansvar från statens sida för det man\r\nställer till med i och med att väldigt många\r\nspelformer erbjuds.</pre><pre>Att människor själva skall bestämma håller jag\r\nockså med om. Men när det går snett tycker jag att\r\nsamhället har ett ansvar för de personer som blir\r\nspelberoende får hjälp, så att de kan komma till\r\nrätta med sina problem. I det ligger naturligtvis\r\nockså att möjligheterna till spelande begränsas. Jag\r\ntror att även spelbolagen stöder mig i det\r\navseendet.</pre><pre></pre><pre>Många klarar ett långvarigt spelande utan att få\r\nbekymmer. Men jag tycker att det från statens sida,\r\nmed tanke på intäkterna från spelandet, också\r\nskulle tas ett ansvar i form av en varningsetikett i\r\ndet här sammanhanget.</pre><pre>Sten Andersson lyssnade inte på vad jag sade. Jag\r\nhar aldrig sagt att jag vill förbjuda spel. Men jag\r\nefterlyser ett ansvar från statens sida för det man\r\nställer till med i och med att väldigt många\r\nspelformer erbjuds.</pre><pre>Att människor själva skall bestämma håller jag\r\nockså med om. Men när det går snett tycker jag att\r\nsamhället har ett ansvar för att de personer som blir\r\nspelberoende får hjälp, så att de kan komma till\r\nrätta med sina problem. I det ligger naturligtvis\r\nockså att möjligheterna till spelande begränsas. Jag\r\ntror att även spelbolagen stöder mig i det\r\navseendet.</pre><pre>Anf. 55  Socialminister BENGT\r\nWESTERBERG (fp):</pre><pre>Herr talman! Jag vill närmast göra en kommentar\r\nmed anledning av den fråga som Sten Andersson i\r\nMalmö ställde. Det gäller också ett par andra saker\r\nsom han tog upp.</pre><pre>Sten Andersson efterlyste besked om den\r\narbetsgrupp inom finansdepartementet som han\r\ntidigare nämnt. Jag kan tyvärr inte ge något besked\r\npå den punkten. Sten Andersson får ställa frågan\r\ndirekt till regeringens minister för spelfrågor. Själv\r\ntar jag bara hand om offren. I det sammanhanget är\r\njag beredd att svara på frågor.</pre><pre>Vidare uttrycker sig Sten Andersson på nästan\r\nsamma sätt som han brukar uttala sig när vi\r\ndiskuterar alkoholen, nämligen: Det här kan folk\r\nklara bra själva. Människor får själva bestämma.\r\nStaten skall inte lägga sig i. Missbruk existerar\r\nknappast osv.</pre><pre>Jag tycker att Sten Anderssons resonemang är\r\nganska cyniskt. Man kan naturligtvis säga att våra\r\nkunskaper när det gäller spelberoendet är mycket\r\nbegränsade -- det är helt sant. Men Karin Israelsson\r\nvet säkert mer än de flesta av oss genom sina\r\nkontakter med länkrörelsen och forskningen på det\r\nhär området. Det är klart att det finns\r\nmissbruksproblem, och då också på andra\r\nområden. Som jag tidigare i mitt svar har sagt är\r\ndessa områden ofta förenade med varandra -- dvs.\r\nde som är spelberoende är ofta också\r\nalkoholberoende.</pre><pre>Det är alldeles uppenbart att det många gånger\r\nhandlar om människor som inte kan ta sig ur sin\r\nsituation enbart genom egen vilja, utan de behöver\r\nfaktiskt hjälp.</pre><pre>I en artikel i CANs tidskrift Alkohol och narkotika\r\nberättas om en spelberoende person, som kallas\r\nRolf i artikeln. Denne Rolf representerar\r\nnaturligtvis inte bara sig själv utan också många\r\nandra som befinner sig i en liknande situation. Jag\r\nskall inte trötta Sten Andersson med att läsa upp\r\nhela artikeln. Det som sägs i slutet av artikeln måste\r\njag ändå kommentera, för det säger något om Rolfs\r\nsituation. Det står så här:</pre><pre>Rolf lever isolerad i sin lägenhet. Vännerna\r\nförlorade han för flera år sedan. Han har ingen\r\nkontakt med sina anhöriga. Jag känner mig\r\nvärdelös, säger han. Jag hade också ideal och\r\ndrömmar om vad det skulle bli av mitt liv. Jag hade\r\nchans att förverkliga dem också. Nu vet jag inte om\r\njag orkar börja om på nytt.</pre><pre>Detta är den faktiska sociala situationen för Rolf\r\noch hans spelberoende men även för många andra\r\nmänniskor som på olika sätt är beroende av droger.\r\nDet är alldeles uppenbart att det recept som Sten\r\nAndersson lanserar för den här gruppen inte är\r\ntillräckligt. De här människorna klarar sig\r\nnämligen inte utan hjälp och insatser från olika håll.</pre><pre>Sten Andersson frågar vad man vet om\r\nomfattningen. Jag har tidigare nämnt de siffror som\r\nsannolikt kommer att redovisas på grundval av\r\nprofessor Kühlhorns forskning på det här\r\nområdet -- dvs. siffror som visar att det i Sverige\r\nskulle finnas omkring 2 000 starkt spelberoende\r\nmänniskor som har råkat ut för sociala katastrofer.</pre><pre>Men jag har sett betydligt högre siffror.\r\nInternationellt talas det om så höga siffror som 2--\r\n3 %, ja, ibland så mycket som 4 % av befolkningen.\r\nProblemet är att vi inte riktigt vet vad som menas\r\nmed spelberoende när man gör uppskattningar som\r\nhar en så pass stor omfattning. Därför tycker jag att\r\ndet är viktigt att vi avvaktar resultatet av den\r\nforskning som Kühlhorn bedriver. Jag tror att det\r\nger en större tillförlitlighet för eventuella åtgärder\r\nfrån politiskt håll i Sverige än om man tar som\r\ngrund mycket osäkra uppgifter från utländsk\r\nforskning på det här området.</pre><pre>Anf. 56  STEN ANDERSSON i Malmö (m):</pre><pre>Herr talman! Allting är relativt, också när det gäller\r\ndetta med spelberoendet.</pre><pre>Själv tippar jag på V65 varje vecka för 200 kr. Det\r\ninnebär att jag ibland får en något hög\r\nmarginalskatt. Men jag tippar frivilligt. Dessutom\r\ngör jag det med glädje, eftersom jag tycker att det\r\när intressant.</pre><pre>Det är säkert tiotusentals, eller kanske\r\nhundratusentals, människor som helt frivilligt\r\ndeltar i olika spel. Dessa människor tycker att det\r\nför dem är en spänning, att det ger litet krydda åt\r\nden annars tyvärr oftast alltför grå tillvaron i\r\nSverige.</pre><pre>Karin Israelsson sade, om jag uppfattade henne\r\nrätt, att ungdomar spelar ute på Solvalla. Det\r\ntycker jag är en oerhört grov anklagelse mot toto-\r\npersonalen och ledningen på Solvalla. Jag hoppas\r\natt jag hörde fel. Om inte, har dessa visat en brist\r\npå yrkeskunnande som jag definitivt inte trodde\r\ndem om. Det går bra att komma med bevis i nästa\r\nreplik, Karin Israelsson!</pre><pre>Vidare talar Karin Israelsson i sin interpellation om\r\nfarliga spel. Hon talar om Tipstjänst och ATG.\r\nMen vilka snabba spel skulle Karin Israelsson vilja\r\nta bort? Det vore bra om vi kunde få besked också\r\npå den punkten.</pre><pre>Vad sedan gäller bingo, herr talman, vill jag säga\r\natt jag aldrig har köpt en bingobricka. Men jag kan\r\ntänka mig att även bingoverksamheten har en viss\r\nsocial nytta. Ett antal, framför allt äldre, människor\r\nkan sitta en kväll och spela. Okej, de lägger ner litet\r\npengar på den här verksamheten. Men de gör det\r\nfrivilligt, samtidigt som de umgås socialt och pratar\r\nmed varandra. Jag kan inte förstå att detta för de\r\nflesta av de här människorna skulle få negativa\r\nkonsekvenser.</pre><pre>Statsrådet är litet inkonsekvent. I svaret sägs det att\r\ndet är svårt att se hur många det är som är drabbade\r\nnär det gäller spelmissbruket. Men sedan säger\r\nstatsrådet att det rör sig om väldigt många. Men om\r\ndet nu rör sig om väldigt många människor, varför\r\ngörs då så litet från statens sida? Enligt Karin\r\nIsraelsson görs ju här uppenbarligen mycket litet.\r\nJag tycker att det hela inte riktigt går ihop.</pre><pre>I all verksamhet som människor sysslar med finns\r\ndet väl alltid någon som missbrukar, någon som inte\r\nklarar situationen. Men varför skall man initiera\r\noch föreslå inskränkningar för de 99,5 % av\r\nmedborgarna som trots allt hyggligt klarar dessa\r\nsaker? Politikerna har ingenting med detta att göra,\r\ntycker jag.</pre><pre>Anf. 57  KARIN ISRAELSSON (c):</pre><pre>Herr talman! Sten Andersson i Malmö, som är\r\nväldigt initierad i fråga om bingo, har tydligen\r\naldrig besökt en bingohall som öppnar kl. 10.00 på\r\nmorgonen och där man kan sitta till kl. 00.00 på\r\nnatten. Här handlar det inte om någon enstaka\r\nbricka utan om spel som ständigt upprepas.\r\nInsatsen kan uppgå till 10 000--12 000 kr. under ett\r\ndygn. Det är den här typen av bingospel som vi\r\nanser är farlig. Visserligen har jag fått brev från\r\nmänniskor som på kvällsbingo har spelat bort både\r\nhus och hem. Den sociala gemenskapen saknas helt\r\noch hållet i dessa sammanhang. Det enda man får\r\nhöra är att man skall vara tyst. Och om en vinst\r\nutfaller är misstron väldigt stor. Misstanken finns\r\natt man har påverkat spelet, så att det blir fel person\r\nsom får vinsten.</pre><pre>Av Sten Anderssons inställning att döma\r\naccepterar han att spelandet spelar en allt större roll\r\nvad gäller människors intressen. Också Orwell\r\nhade med i sin framtidsvision, när han skrev boken\r\n1984, det stora världsspelet som gav krydda. Sedan\r\nkunde människor hanteras på vilket sätt som helst.\r\nSå var det också, i och med den vinst som fanns i\r\nframtiden.</pre><pre>När det gäller dem som spelat på trav har jag en\r\nartikel från Dagens Nyheter här. Det gäller en man\r\nsom har spelat på bingo och som har fått behandling\r\nför sitt spelberoende. Den här mannen är 33 år\r\ngammal. Han började att spela vid 15 års ålder och\r\nhar prövat det mesta -- bingo, roulett, tips, poker,\r\nhästar och enarmade banditer.</pre><pre>Såvitt jag förstår måste man när det gäller spel på\r\nhästar vara där hästar springer. Jag har mött ett\r\nstort antal personer som före 18 års ålder har spelat\r\npå trav, och jag har även mött personer som borde\r\nvara initierade, men som inte varit medvetna om att\r\ndet finns en 18-årsgräns när det gäller spelande.</pre><pre>Varje gång den här typen av debatter förekommit\r\nhar spelbolagen, det vet jag, gått ut med förnyad\r\ninformation till sina spelombud just om 18-\r\nårsgränsen. Därför tycker jag att den här debatten\r\nhar en viktig uppgift i och med att vi påminner\r\nvarandra om den här 18-årsgränsen.\r\nUppenbarligen är den inte alltid aktuell i alla\r\nsammanhang. Att spelandet och inkomsterna från\r\nspelandet så att säga tar över och man därmed\r\ntillåter unga, barn, att spela tycker jag är helt\r\nfelaktigt. Jag hoppas att Sten Andersson instämmer\r\ni detta.</pre><pre>Överläggningen var härmed avslutad.</pre><pre>7 § Bordläggning</pre><pre>Anmäldes och bordlades</pre><pre>Skrivelse</pre><pre>1991/92:74 Redogörelse för en överenskommelse\r\nom ersättning från sjukförsäkringen till\r\nsjukvårdshuvudmännen m.m. för år 1992 med\r\nanledning av överflyttning av huvudmannaskapet\r\nför sjukreseadministrationen</pre><pre>8 § Anmälan om interpellationer</pre><pre>Anmäldes att följande interpellationer framställts</pre><pre>den 4 december</pre><pre>1991/92:66 av Thage G Peterson (s) till\r\narbetsmarknadsministern om regionalpolitiken:</pre><pre>Den socialdemokratiska regionalpolitiken från\r\n1982 och framåt var framgångsrik. Tusentals nya\r\njobb skapades i glesbygden och i utsatta regioner\r\ngenom statligt regionalpolitiskt stöd.</pre><pre>Utvecklingsprogram gav hårt drabbade län\r\noptimism och framtidstro. Så sent som andra\r\nhalvåret förra året resulterade statens\r\nregionalpolitiska stöd i 2 700 nya arbetstillfällen.\r\nTvå av tre nya arbeten gick till Norrland.</pre><pre>Moderaterna, som i dag är det tongivande och\r\ndominerande regeringspartiet, har under hela 1980-\r\ntalet bekämpat den statliga regionalpolitiken.</pre><pre>Efter den borgerliga regeringens tillträde i oktober\r\n1991 har flera uttalanden gjorts som skapar\r\nosäkerhet om regeringens regionalpolitiska\r\navsikter. Näringslivsminister Per Westerberg har\r\nhyllat produktivitetsutredningens idéer som vill\r\nkoncentrera näringslivet till storstadsområdena och\r\nde stora universitetsstäderna. Överdirektören vid\r\ndet nya näringslivsverket NUTEK och den högste\r\nansvarige där för regionalpolitiken har nyligen i en\r\nuppmärksammad artikel uttalat, att det är fel att\r\nskapa fler jobb i glesbygden och att stödet i stället\r\nbör ges till vissa platser i södra och mellersta\r\nSverige och enstaka orter på Norrlands kustland.\r\nVarken arbetsmarknadsministern eller någon\r\nannan företrädare för regeringen har tagit avstånd\r\nfrån näringslivsverkets uttalanden. Tvärtom tyder\r\narbetsmarknadsministerns ljumma uttalanden om\r\nKalix problem och hans viljelösa uttalanden om\r\nutsatta regioners problem på, att regeringen inte\r\nlängre hyser någon tilltro till utvecklingsinsatser i\r\nNorrland och i de län som drabbas av\r\nstrukturförändringar och industrikriser.</pre><pre>I en tid, då arbetslöshet och varsel ökar kraftigt och\r\ndå industrier och arbetsplatser läggs ner i en takt,\r\nsom det är länge sedan vi upplevde i Sverige, borde\r\nregeringen sätta in massiva insatser, för att minska\r\noron och lidandet för människor i utsatta områden.\r\nMen de regionalpolitiska ambitionerna från\r\nregeringens sida verkar ligga på en mycket låg nivå.</pre><pre>Jag vill fråga arbetsmarknadsministern</pre><pre>1.  om han delar NUTEKs uppfattning om\r\nglesbygden och regionalpolitiken,</pre><pre>2.  hur han avser att förena sin och centerpartiets\r\npositiva inställning till statligt regionalpolitiskt stöd\r\nmed moderaternas avståndstaganden, samt</pre><pre>3.  om han avser att ta några regionalpolitiska\r\ninitiativ.</pre><pre>1991/92:67 av Göran Persson (s) till miljöministern\r\nom ökat kostnadsansvar inom de areella\r\nnäringarna:</pre><pre>I ett brev från Lantbrukarnas riksförbund påtalas\r\natt LRFs näringspolitiska arbete givit resultat. Bl.a.\r\nframhåller man borttagandet av\r\nskogsvårdsavgiften.</pre><pre>Man anför vidare: ''Viktigast för oss markägare är\r\nkanske avsikten att skriva in ett skydd för ägandet i\r\ngrundlagen. Det har LRF krävt länge eftersom det\r\ni den förra regeringen fanns krafter som vill att det\r\nallmännas rätt skulle gå före den enskilde. Man vill\r\nav t.ex. naturvårdsskäl kunna begränsa rätten att\r\nbruka marken utan ersättning till markägaren. Med\r\nett grundlagsskydd kan sådana tendenser stävjas.''</pre><pre>I samband med behandlingen av den miljöpolitiska\r\npropositionen (prop 1990/91:90, JoU 30, rskr 338)\r\nuttalade riksdagen att regeringen bör utreda hur\r\nprincipen om ett ökat kostnadsansvar skulle kunna\r\ntillämpas inom de areella näringarna. Den\r\nsocialdemokratiska regeringen tillsatte omedelbart\r\nen interdepartemental arbetsgrupp.</pre><pre>Mot bakgrund av ovanstående vill jag fråga\r\nmiljöministern:</pre><pre>Kommer miljöministern att slutföra arbetet med ett\r\nökat kostnadsansvar inom de areella näringarna\r\neller kommer de av LRF angivna synpunkterna att\r\nvara vägledande för det fortsatta arbetet?</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 4 december</pre><pre>1991/92:241 av Sten Andersson i Malmö (m) till\r\njustitieministern om demonstrationsfriheten:</pre><pre>Den 30 november på kvällen och natten uppstod\r\nnärmast kravallartade situationer i Lund och\r\nStockholm. Organisationer och föreningar, vilka i\r\nvederbörlig ordning sökt och erhållit tillstånd för\r\ndemonstrationer förhindrades att genomföra dessa.</pre><pre>Ovanstående är och förblir ett nederlag för\r\ndemokratin och nödvändiga åtgärder måste\r\ntillgripas i syfte att en upprepning förhindras!</pre><pre>Vilka åtgärder är statsrådet beredd att vidta i syfte\r\natt garantera demonstrationsfriheten i Sverige?</pre><pre>1991/92:242 av Bo Finnkvist (s) till\r\nnäringsministern om Uddeholm Tooling:</pre><pre>I samband med att det österrikiska stålföretaget\r\nBöhler köpte Uddeholm Tooling överlämnade\r\nBöhler en avsiktsförklaring, med tillståndsansökan\r\nom köpet, till industridepartementet. Dokumentet\r\ninnehöll bl.a. löften om att alla ev. förändringar\r\nskulle ske på affärsmässiga grunder och att, i de fall\r\ndet skulle bli sysselsättningsminskningar på någon\r\nav orterna, skulle företaget aktivt medverka till att\r\nta fram ersättningssysselsättning.</pre><pre>Böhler har nu fattat beslut om att göra stora\r\nproduktionsinskränkningar i Hagfors. Ca 400\r\nanställda mister jobben på den enhet som uppvisar\r\nbästa ekonomiska resultatet.</pre><pre>Vilka åtgärder avser näringsministern att vidta för\r\natt få Böhler att leva upp till avsiktsförklaringen om\r\naffärsmässighet och ersättningsjobb?</pre><pre>1991/92:243 av Hans Dau (m) till\r\nkommunikationsministern om avmonopolisering\r\nav flyget:</pre><pre>Jag tvingas att genom mitt arbete flyga mellan\r\nVästerbotten och Stockholm varje vecka, något\r\nsom normalt tar ca tre timmar med anslutningar och\r\nnormala marginaler på flygplatsen. Marginalen\r\nmellan resans slut och t.ex. utskottssammanträdena\r\när oftast knapp vid nedfärden. Men även vid\r\nhemfärden väntar ofta människor för avtalade\r\nmöten. Detta bör dock klaffa ganska bra om flyget\r\nhåller tidtabellen.</pre><pre>Nu har vi dock ett stort antal gånger drabbats av\r\nförseningar därför att Linjeflyg, enligt egen\r\nuppgift, inte fått ut planen från hangarerna i tid på\r\nmorgonen. Mig har det drabbat tre veckor i rad nu\r\ni höst. Enligt min mening saknas konkurrerande\r\nflygbolag vilket automatiskt skulle leda till en ökad\r\nambition att hålla tiderna.</pre><pre>Min fråga är: När kan vi bryta nuvarande monopol\r\nså att vi inte tvingas att alltid åka med Linjeflyg?</pre><pre>1991/92:244 av Jan Bergqvist (s) till socialministern\r\nom regeringen och de nya debattformerna i\r\nriksdagen:</pre><pre>För att få bättre debatter har riksdagens\r\ntalmanskonferens på förslag av talmannen enats\r\nom att rekommendera försök med nya\r\ndebattformer fr.o.m. den 20 november. Det var\r\nytterst pinsamt att riksdagens talman inför\r\nkammaren måste meddela att regeringen ännu inte\r\nbehagat ge riksdagen besked om den är beredd att\r\nmedverka i försöket.</pre><pre>För två veckor sedan ställde jag i riksdagen en\r\nformell fråga till statsministern om detta. Eftersom\r\nregeringskansliet meddelat att statsministern är\r\nförhindrad att svara på frågan om detta vill jag\r\nfråga vice statsministern:</pre><pre>Varför har regeringen dröjt så länge med att ge svar\r\npå riksdagens inbjudan till regeringen att medverka\r\ni det fortsatta arbetet med att utveckla riksdagens\r\ndebattformer?</pre><pre>1991/92:245 av Lars Sundin (fp) till statsrådet Alf\r\nSvensson om katastrofhjälp till Baltikum:</pre><pre>Mot bakgrund av att Baltikum nu står inför en\r\nkatastrofal brist på livsmedel och bränsle, vill jag\r\nfråga biståndsministern:</pre><pre>Är regeringen beredd att snabbt ge effektiv\r\nkatastrofhjälp till Baltikum?</pre><pre>1991/92:246 av Karin Pilsäter (fp) till statsrådet\r\nReidunn Laurén om lagen om religionsfrihet:</pre><pre>I religionsfrihetslagen (1951:680) lyder första\r\nparagrafen:</pre><pre>''Envar äger rätt att fritt utöva sin religion, såvitt\r\nhan icke därigenom stör samhällets lugn eller\r\nåstadkommer allmän förargelse.''</pre><pre>Detta stadgande åberopas av bl.a Hisingens\r\nkommunalförening, det största kyrkopolitiska\r\npartiet i Brämaregårdens kyrkogård i Göteborg,\r\noch andra för att stoppa moskébyggen.</pre><pre>Jag finner det märkligt att man kan åberopa en\r\nparagraf, vars syfte är att tillförsäkra människor\r\nreligionsfrihet, för att i stället söka inskränka just\r\ndenna frihet.</pre><pre>Med anledning av det ovan anförda vill jag fråga\r\njustitieministern:</pre><pre>Avser statsrådet att ta något initiativ i syfte att ge\r\nlagen en sådan ändamålsenlig formulering att den\r\ninte kan misstolkas?</pre><pre>1991/92:247 av Stina Gustavsson (c) till\r\ncivilministern om fusk med ursprungsmärkning:</pre><pre>Enligt uppgifter i pressen pågår fusk med\r\npaketering och ursprungsmärkning av grönsaker\r\noch frukt. Importerad grönsak kan bli svensk i\r\naffären!</pre><pre>Vilka åtgärder är civilministern beredd att vidta för\r\natt en varas ursprung klart skall framgå vid\r\nförsäljning?</pre><pre>1991/92:248 av Åke Carnerö (kds) till\r\nkommunikationsministern om\r\ninfrastruktursatsningarna:</pre><pre>Samhället skall enligt 1988 års trafikpolitiska beslut\r\nerbjuda näringsliv och medborgare i de olika\r\ndelarna av landet en tillfredsställande, säker och\r\nmiljövänlig trafikförsörjning till lägsta möjliga\r\nsamhällsekonomiska kostnader.</pre><pre>Miljö- och säkerhetsaspekterna talar för\r\nspårbunden trafikförsörjning. Miljöfarligt och\r\ntungt gods bör enligt min mening ej\r\nlångdistansfraktas på landsväg.\r\nRegeringsförklaringen den 4 oktober innehåller\r\nflera avsnitt som har med trafik att göra.</pre><pre>Hur avser regeringen att fördela satsningarna på\r\nbättre infrastruktur om jämförelse sker med\r\njärnväg resp. landsvägstrafik?</pre><pre>10 § Kammaren åtskildes kl. 15.16.</pre><pre>Förhandlingarna leddes</pre><pre>av  talmannen från sammanträdets början t.o.m. 4\r\n§ anf. 38 (delvis) och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}