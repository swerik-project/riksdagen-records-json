{"dokumentstatus":{"dokument":{"hangar_id":"2438941","dok_id":"GE0953","rm":"1990/91","beteckning":"53","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"53","slutnummer":"0","datum":"1991-01-23 00:00:00","systemdatum":"2010-02-17 00:00:00","publicerad":"1991-01-23 00:00:00","titel":"Riksdagens snabbprotokoll 1990/91:53 Onsdagen den 23 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{8D9C84FB-6D47-4D12-8FFE-591598B713C3}","dokument_url_text":"http://data.riksdagen.se/dokument/GE0953/text","dokument_url_html":"http://data.riksdagen.se/dokument/GE0953","dokumentstatus_url_xml":"http://data.riksdagen.se/dokumentstatus/GE0953","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:53</div>\r\n<div class=\"sidhuvud_datum\">Onsdagen den 23 januari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 17 januari.</pre><pre>2 § Svar på interpellation 1990/91:122 om\r\nframtida svensk vapenexport</pre><pre>Anf. 1 Statsrådet ANITA GRADIN (s):</pre><pre>Herr talman! Gudrun Schyman har ställt ett antal\r\nfrågor till mig angående den proposition om ny\r\nkrigsmateriellagstiftning som är under beredning\r\ninom regeringskansliet.</pre><pre>Låt mig börja med frågan om när en proposition i\r\nkrigsmaterielexportfrågan kommer att kunna\r\nföreläggas riksdagen. Som jag framhöll i ett\r\nfrågesvar till Torgny Larsson den 13 november 1990\r\när det min förhoppning att det skall ske under år\r\n1991. Jag sade också att det sannolikt skulle ske\r\nförst under senare delen av året.</pre><pre>Jag vill inledningsvis erinra om att jag i proposition\r\n1987/88:154 med förslag till lag om förbud mot\r\nutförsel av krigsmateriel, m.m. förutskickade\r\ntillsättandet av dels en parlamentarisk kommitté för\r\natt se över exportbehovet, utlandssamarbetet och\r\nriktlinjerna för krigsmaterielexporten, dels en\r\nsärskild utredare för att göra en översyn av\r\nkrigsmaterielbegreppet. Den särskilde utredaren,\r\nuniversitetskanslern Gunnar Brodin, överlämnade\r\nsitt betänkande, Begreppet krigsmateriel (SOU\r\n1989:66), i oktober 1989. Den parlamentariska\r\nkommittén överlämnade sitt betänkande,\r\nUtlandssamverkan på krigsmaterielområdet (SOU\r\n1989:102), i februari 1990. Bägge betänkandena var\r\nföremål för en bred remissbehandling under våren\r\n1990.</pre><pre>Som Gudrun Schyman säger i sin interpellation\r\npågår på grundval av utredningsbetänkandena och\r\nremissyttrandena ett propositionsarbete inom\r\nutrikesdepartementets handelsavdelning. I\r\nsamband därmed behandlas också vissa förslag,\r\nsom framfördes i den s.k.\r\nmedborgarkommissionens rapport om svensk\r\nvapenexport i maj 1988 (SOU 1988:15). Det gäller\r\nbl.a. frågan om en sammanslagning av lagarna om\r\nutförsel resp. tillverkning av krigsmateriel samt\r\nfrågan om lagfästning av vissa övergripande\r\nkriterier för export av krigsmateriel från Sverige.</pre><pre>Som jag framhöll då jag besvarade Torgny Larssons\r\nfråga är propositionsarbetet mycket omfattande\r\noch tidskrävande. Det har dessutom något\r\nförsenats i förhållande till den ursprungliga tidsplan\r\nsom Gudrun Schyman refererar till, på grund av att\r\nden parlamentariska kommittén lämnade sitt\r\nbetänkande drygt fyra månader senare än\r\nberäknat. De sista remissyttrandena kom därför in\r\nförst under sommaren 1990.</pre><pre>Det viktigaste skälet till att propositionsarbetet\r\nmåste ta ytterligare någon tid är att ett antal\r\nfrågeställningar har aktualiserats, vilka kräver\r\nkompletterande utredningar. Det gäller bl.a. den\r\nhär berörda frågan om lagfästning av riktlinjerna,\r\nsom har viktiga konstitutionella aspekter, liksom\r\nfrågan om inverkan av de folkrättsliga\r\nneutralitetsreglerna och FN-stadgans principer på\r\nvåra egna exportregler.</pre><pre>Det kan i detta sammanhang erinras om att såväl\r\n1988 års krigsmaterielexportutredning som även\r\ntidigare medborgarkommissionen behandlat frågan\r\nom lagfästning av riktlinjerna för\r\nkrigsmaterielexporten. Gudrun Schyman säger att\r\nman därför kan utgå från de förslag som redan\r\nföreligger och att något mer utredningsarbete inte\r\nskulle behövas.</pre><pre>Jag delar inte Gudrun Schymans uppfattning på\r\nden punkten. De två nämnda utredningarna har\r\nsom bekant kommit till olika ståndpunkter i just\r\ndenna fråga, som har en rad konstitutionellt viktiga\r\naspekter. De gäller framför allt regeringens\r\npolitiska ansvar för de beslut som den enligt\r\nregeringsformen har att fatta. Samtidigt som de\r\nallmänna, grundläggande övervägandena i dessa\r\nfrågor skall ha bredaste möjliga parlamentariska\r\nförankring, är det viktigt att regeringens ansvar för\r\nde förvaltningsbeslut det här gäller görs tydligt.</pre><pre>För att utforma de lagregler, som kan tillgodose\r\ndessa olika anspråk, krävs mycket noggranna\r\növerväganden. Enligt min uppfattning har vi på\r\ndessa punkter ännu inte ett fullständigt underlag.\r\nDet är nödvändigt med en fördjupad analys av flera\r\ngrundläggande frågor, innan konkreta förslag till\r\nlagregler kan föreläggas riksdagen senare i år. Jag\r\när därför för närvarande inte beredd att ta ställning\r\ntill de detaljfrågor Gudrun Schyman ställer om\r\nriktlinjernas utformning.</pre><pre>Anf. 2 GUDRUN SCHYMAN (v):</pre><pre>Herr talman! Jag skall be att få tacka statsrådet så\r\nmycket för svaret. Den här interpellationen har\r\nenligt min mening blivit mer aktuell nu än då jag\r\nlämnade in den. Min och vänsterpartiets\r\nuppfattning i denna fråga är allmänt känd och klar.\r\nVi säger nej till all vapenexport. Jag tycker att den\r\nsenaste tidens utveckling med konflikten i Gulfen\r\nhar visat att det kravet nog är det enda möjliga och\r\nrimliga att ställa sig, om man skall verka för\r\ninternationell avspänning, fred och nedrustning.\r\nMen i väntan på att fler har förstått nödvändigheten\r\nav detta är vi naturligtvis intresserade av att få en\r\nmer restriktiv lagstiftning än den vi har i dag,\r\neftersom den faktiskt inte verkar för att de\r\nbegränsningar som man säger sig vilja ha efterlevs i\r\npraktiken.</pre><pre>Jag tycker att frågan om landet Irak och\r\nvapenexporten dit är ett mycket talande exempel.\r\nJag har läst på litet i en skrift som utrikespolitiska\r\ninstitutet gav ut redan 1987 och som handlar om\r\nkonflikten mellan Iran och Irak som pågick under\r\nmånga år. Den visar hur vapenexporten ökade\r\nunder just den tid som kriget pågick. Ändå har de\r\nflesta länder, både USA och länderna i Västeuropa,\r\nregler som är snarlika våra, dvs. att man i princip\r\ninte skall sälja vapen till länder som är i krig. Det\r\nvisade sig alltså att Irak och Iran före 1980 hade\r\nmellan tre och fem vapenleverantörer vartdera.\r\n1984 kunde sammanlagt 40 vapenexportörer\r\nidentifieras. År 1987 är det drygt 60 länder som på\r\nett eller annat sätt understödjer de krigförande\r\nparterna. 28 av de exporterande länderna säljer till\r\nbägge sidorna. Det finns en tabell i den nämnda\r\nskriften över vapenleveranser till Irak som visar att\r\nsamtliga länder exporterade vapen till Irak -- det\r\ngäller alltså åren 1980--1986. Det är inte så länge\r\nsedan och gäller de vapen som nu används. De\r\nflesta länder exporterade också till bägge parterna.\r\nDet enda land som inte exporterade vapen till Irak\r\nvar Saudiarabien. Sverige finns naturligtvis också\r\nmed på listan. Det har blivit väl känt under den\r\nsenaste tiden att Sverige också har bidragit med de\r\nvapen som i dag används i konflikten.</pre><pre>Det här visar enligt min uppfattning på att frågan\r\nom vapenexport i dag är en nödvändig fråga att\r\nresa, inte bara nationellt i Sverige utan också\r\ninternationellt. Det är nödvändigt att verka\r\ninternationellt för en avveckling av vapenexporten.\r\nDet måste vara huvudfrågan. Jag skulle vilja att\r\nAnita Gradin uttalade sitt stöd för att\r\ninternationellt verka för inte bara en begränsning\r\noch kontroll utan på sikt också ett förbud mot\r\nvapenexport.</pre><pre>Jag delar historieskrivningen i\r\ninterpellationssvaret. Det som är intressant är det\r\nsom står på s. 2 i svaret, där Anita Gradin talar om\r\natt det har kommit upp ett antal frågor som\r\naktualiserar behovet av kompletterande\r\nutredningar. Det är litet kryptiskt uttryckt. Jag\r\nskulle vilja ha ett förtydligande. Jag förmodar att\r\ndet här handlar om bl.a. konflikten i Gulfen, som\r\nnu ställer Sverige inför nya problem. Såvitt jag\r\nförstår innebär riktlinjerna för vapenexporten ett\r\nstörre svängrum för Sverige att fortsätta att\r\nexportera vapen till de allierade länderna, som\r\ndeltar i kriget i Gulfen, än om dessa riktlinjer hade\r\nblivit lagfästa. Jag undrar om det är anledningen till\r\natt man nu dröjer. Enligt min uppfattning borde det\r\nhär påskynda en skärpning av vår\r\nvapenexportlagstiftning, så att vi inte i onödan\r\nbidrar till att förlänga och utvidga konflikten.</pre><pre>Jag skulle vilja fråga Anita Gradin om det är detta\r\nsom gör att man nu dröjer. Om det inte är så, borde\r\ndet då vara så -- där vill jag ha besked om det\r\nkommer att bli så -- att regeringen vid varje\r\nregeringssammanträde framöver alltså har att ta\r\nställning till utförsel av vapen som går till USA,\r\nEngland och andra länder som är krigförande i\r\nGulfen. Då måste enligt de riktlinjer som vi har den\r\nsvenska regeringen stoppa all vapenexport till dessa\r\nländer. Då vill jag fråga Anita Gradin om man\r\ntänker sig att göra det vid t.ex.\r\nregeringssammanträdet i morgon.</pre><pre>Jag vill vidare ställa igen frågan: När kommer\r\npropositionen? Även om det nu finns\r\nkomplikationer, måste det vara angeläget att\r\nsnabbt komma till skott i denna fråga. Jag undrar\r\nom EGs diskussioner om en gemensam hållning\r\noch ett utvecklat samarbete på vapenindustrins,\r\nvapentillverkningens och vapenexportens område,\r\nsom ju kommer att bli ett faktum och där det redan\r\nfinns långt utarbetade riktlinjer för hur det skall se\r\nut, också påverkar regeringens ställningstagande\r\nnär man väntar med propositionen. Det är alltså tre\r\nfrågor som jag vill ha svar på: När kommer\r\npropositionen, på vilket sätt påverkar konflikten i\r\nGulfen och hur påverkar EG-samarbetet och\r\nharmoniseringen och det framtida, enligt\r\nregeringens önskan, medlemskapet tidsfaktorn när\r\ndet gäller att lägga fram en proposition? Jag tycker\r\nändå att Anita Gradin skulle kunna svara på den\r\nenkla frågan: Var det socialdemokratiska\r\nkongressbeslutet ett beslut eller en åsikt?</pre><pre>Anf. 3 Statsrådet ANITA GRADIN (s):</pre><pre>Herr talman! Jag håller med Gudrun Schyman om\r\natt vapenexportfrågan är en viktig fråga att\r\ndiskutera, och det är viktigt att vi hanterar den på\r\nett sätt som gör att vi inte hamnar i besvärliga\r\nsituationer. Men samtidigt vill jag påpeka att\r\nvapenexport inte är förbjuden, utan den tillåts\r\nunder vissa villkor i Sverige. Det är detta som utgör\r\nproblemet.</pre><pre>Jag tror inte att det kommer en proposition under\r\nvåren, eftersom alla de frågor som nu ligger på\r\nbordet för behandling gör att vi inte kommer att\r\nkunna arbeta fram en proposition. Vi har nämligen\r\nsamtidigt arbetat med en proposition om\r\nmassförstörelsevapen och liknande. Den är just\r\nfärdig att gå till lagrådet. Riksdagen kan alltså\r\nbehandla de delarna under våren. Det gäller\r\nframför allt de frågor som folkrättsdelegationen tog\r\nupp i sitt yttrande, där det sades att man hade\r\nnegligerat den folkrättsliga analysen av\r\nneutralitetsreglerna. Man påpekade hur viktiga\r\ndessa var för krigsmaterielexporten. Jag tycker att\r\ndelegationens påpekanden är mycket viktiga att ta\r\nhänsyn till. Därför håller vi på att göra en sådan\r\nanalys inom regeringskansliet.</pre><pre>När jag nu tittar igenom hur krigsmaterielexporten\r\nhar utvecklats kan jag konstatera att\r\nkrigsmaterielexporten för år 1990 har minskat\r\navsevärt. Värdet av under 1990 beviljade\r\nutförseltillstånd, som ju i viss mån avser export\r\nunder flera följande år, uppgick till knappt 3\r\nmiljarder. Detta är att jämföra med 7,2 miljarder\r\nför 1989. Leveransvärdet år 1990 var preliminärt ca\r\n3 miljarder, det var 6 miljarder för 1989. Jag tycker\r\nnog att den politik som vi nu bedriver också\r\navspeglar sig i diskussionen.</pre><pre>När det gäller den socialdemokratiska\r\npartikongressen handlade det om ett uppdrag till\r\npartistyrelsen att verka i en viss riktning för\r\nkrigsmaterielexporten. Uttalandet till den\r\nsocialdemokratiska partistyrelsen tillsammans med\r\nalla andra synpunkter som vi har fått från\r\nremissinstanserna ligger naturligtvis till grund för\r\ndiskussionen och kommer att finnas med i\r\növervägandena när den dagen kommer.</pre><pre>När det gäller de förhandlingar inför ett EES-avtal\r\nsom vi nu för med EG förekommer inga\r\ndiskussioner om vapenexport. Jag förmodar att\r\nGudrun Schyman syftar på vad som skulle kunna\r\nhända den dag då vi börjar att diskutera\r\nmedlemskap. Det kan jag inte svara på i dag. Vi i\r\nregeringskansliet skall förbereda en\r\nmedlemskapsansökan genom att göra analyser\r\ninom alla de områden som inte finns med i EES-\r\nförhandlingarna. Det gäller det ekonomiska\r\nområdet, det politiska samarbetet, och det gäller\r\nett studium av det uttalande som man gjorde vid\r\nRomkonferensen där just vapenexport nämnts. Vi\r\nfår återkomma till detta när det blir aktuellt och när\r\ndet kan ligga på regeringens bord. Det enda som\r\nfinns i dag -- och det vet Gudrun Schyman -- är\r\nsamarbetet med enskilda EG-länder, t.ex.\r\nsamarbetet mellan svensk försvarsindustri och\r\nbrittisk. Sådant samarbete har förekommit under\r\nflera år.</pre><pre>Då det gäller den aktuella Gulf-krisen föreligger\r\ninga hinder, enligt regeringens uppfattning, för\r\ntillstånd till utförsel av svenskt krigsmateriel till\r\ntraditionella svenska mottagarländer som i dag\r\ndeltar i de av FN sanktionerade militära åtgärderna\r\nmot Irak. Min taletid är slut, herr talman, varför jag\r\nber att få återkomma.</pre><pre>Anf. 4 GUDRUN SCHYMAN (v):</pre><pre>Herr talman! Jag måste säga att det här är väldigt\r\nexceptionella uppgifter. Sverige kommer i dagens\r\nläge att exportera vapen till de krigförande\r\nländerna i Gulfen, därför att FN har sanktionerat\r\nde krigsåtgärder som pågår. Det innebär att FN-\r\nsanktionen står över svensk lagstiftning och de\r\nriktlinjer som vi har. Jag tycker att det är en\r\nintressant politisk tolkning om vem det är som\r\nbestämmer. Det kommer att bli mycket intressant\r\nför den svenska fredsopinionen att få höra att det är\r\npå det sättet som vår vapenexport regleras.</pre><pre>Det är mycket anmärkningsvärt att vi kommer att\r\ndelta i en fortsatt krigföring i Persiska viken. Vår\r\nuppgift i detta fall är inte att försöka få ett slut på\r\nkriget, utan det är tydligen att förse de krigförande\r\nparterna med vapen. Det är, vad jag förstår, detta\r\nsom man på regeringssammanträdet i morgon\r\nkommer att besluta om.</pre><pre>Anita Gradin säger att vapenexporten är förbjuden\r\noch att den tillåts bara under vissa villkor. Vi ser ju\r\nnu vilka villkoren är, och vi ser vad som händer med\r\nvillkoren när det är krig. Jag visade också när det\r\ngällde fallet Irak att vapenexporten och antalet\r\nexportörer ökade. Det är när det är krig som\r\nvapenexporten tar fart, vapenindustrin snurrar som\r\nfortast och börsvärdena stiger. Det har vi också sett\r\nav den internationella reaktionen på den här\r\nkonflikten. Jag måste säga att det är en mycket\r\ntråkig roll som Sverige spelar i det här\r\nsammanhanget.</pre><pre>I fråga om EG vet jag att den här frågan inte ingår\r\ni EES-avtalen. Men jag kan också ställa frågan om\r\nvad som händer vid ett medlemskap, eftersom\r\nregeringen är så säker på att Sverige skall göra en\r\nansökan om medlemskap, trots att frågorna om\r\nförsvarssamarbete, vapenindustrisamarbete och\r\nhela den säkerhetspolitiska frågan inte är klara.\r\nÄndå säger alla i dag att det blir resultatet, detta\r\nblir ett faktum. Då befarar jag naturligtvis att det\r\nspelar en roll när man skjuter upp framtagandet av\r\npropositionen. Om en proposition, enligt vilken vi\r\nlagfäster våra riktlinjer, skulle omöjliggöra för oss\r\natt t.ex. delta i den upprustning som kommer att\r\nske vid Persiska viken bör väl den propositionen\r\nfram fort, så att vi har möjlighet att stoppa det som\r\npågår och i stället verka för fredliga lösningar. Men\r\ndet är tydligen inte regeringens uppfattning, i alla\r\nfall inte Anita Gradins uppfattning.</pre><pre>Det är märkligt att den socialdemokratiska\r\nkongressens beslut inte väger mer än andra\r\nremissinstanser, när man har att ta ställning till om\r\nman skall lagfästa de riktlinjer som finns och göra\r\nde skärpningar som den socialdemokratiska\r\nkongressen faktiskt ville ha.</pre><pre>Anf. 5 Statsrådet ANITA GRADIN (s):</pre><pre>Herr talman! Det är en mycket allvarlig situation\r\nsom vi upplever vid Gulfen. Sverige är lika\r\nengagerat som många andra för att FN skall kunna\r\nspela en roll, vi skall delta och arbeta så att\r\nkonflikten får en fredlig lösning.</pre><pre>Jag har försökt att tala om för Gudrun Schyman\r\nvilka formella regler som gäller i det här\r\nsammanhanget. Faktum är att några hinder i dag\r\ninte föreligger formellt för tillstånd till utförsel av\r\nkrigsmateriel till traditionella svenska\r\nmottagarländer, som deltar i av FN sanktionerade\r\nmilitära åtgärder mot Irak. Skälen är att det enligt\r\nutförsellagen är regeringen som fattar beslut om\r\nutförsel av krigsmateriel. Vi följer de riktlinjer som\r\nvi har redovisat för riksdagen. Det regeringen skall\r\ngöra är en totalbedömning av omständigheterna i\r\ndet enskilda fallet. Enligt de här riktlinjerna skall vi\r\ngöra en avvägning mellan de försvarspolitiska\r\nskälen för export och de utrikes- och\r\nneutralitetspolitiska skälen mot en sådan export.</pre><pre>I riktlinjerna har det konstaterats att man när det\r\ngäller de nordiska länderna och de neutrala\r\nstaterna i Europa inte behöver ta hänsyn till de\r\nutrikes- och neutralitetspolitiska skälen.\r\nDetsamma gäller för den fortsatta exporten till\r\nväststaterna, även i den unika situation som har\r\nuppstått i samband med Gulfkonflikten.</pre><pre>En viktig omständighet är här att Sverige genom\r\nmedlemskapet 1946 är skyldigt att följa FN-\r\nstadgan, inkl. de beslut som FNs säkerhetsråd\r\nfattar när det gäller internationell fred och\r\nsäkerhet. I det här fallet har säkerhetsrådet fattat\r\nbeslut om resolution 678, den 29 november 1990.\r\nDen är tillämplig i de här fallen. I de här\r\nresolutionerna bemyndigar säkerhetsrådet de\r\nstater som samarbetar med Kuwaits regering att\r\nanvända alla nödvändiga åtgärder för att förmå\r\nIrak att lämna Kuwait samt uppmanar alla\r\nmedlemsstater, dvs. även Sverige, att lämna\r\n''appropriate support'' till alla stater. Härav följer\r\natt Sverige har skyldighet att i positiv anda\r\nbehandla eventuella framställningar. Vad som är\r\n''appropriate'' avgörs i de enskilda fallen av\r\nregeringen. Det är de formella riktlinjerna som\r\ngäller här och detta är naturligtvis sådant som vi tar\r\nhänsyn till.</pre><pre>Samtidigt har vi naturligtvis också möjligheter att\r\ndiskutera de här frågorna med parlamentariska\r\nnämnden. Vi skall inte springa i väg rakt ut i luften\r\noch bara handla. Detta är seriösa frågor. Sverige\r\nhar inte stora ambitioner att i det här\r\nsammanhanget förse någon med vapen. Men det\r\nfinns krigförande länder som redan har svenska\r\nvapen, precis som Gudrun Schyman sade. Det är\r\nkorrekt. Det får vi vara medvetna om. Jag tycker\r\natt det viktiga som Sverige skall göra är, som\r\nGudrun Schyman också säger, att på alla sätt\r\nförsöka medverka till en fredlig lösning av den här\r\nkonflikten.</pre><pre></pre><pre>Anf. 6 GUDRUN SCHYMAN (v):</pre><pre>Herr talman! Jag är överens med Anita Gradin om\r\ndet senaste som hon sade. Sverige bör på alla sätt\r\nmedverka till en fredlig lösning av den här\r\nkonflikten. Men jag måste säga att vi i det här läget\r\när djupt oense om medlen för detta. Jag kan inte\r\ntänka mig att Sverige bäst medverkar till en fredlig\r\nlösning i konflikten genom att förse de krigförande\r\nparterna med vapen.</pre><pre>Jag tycker också att det är ett konstigt\r\ncirkelresonemang som Anita Gradin för. Hon säger\r\natt Sverige är engagerat och att vi skall delta för att\r\nfå en fredlig lösning. Ja visst, det finns inga hinder\r\nformellt för att vi skall stoppa vapenexport till de\r\nkrigförande länderna nu. Men i våra riktlinjer om\r\nvapenexport, som säger att vi inte skall exportera\r\ntill länder som utför krigshandlingar, finns väl de\r\nformella skälen. Det anser jag.</pre><pre>Sedan säger Anita Gradin, att eftersom vi är med i\r\nFN, måste vi följa de beslut som fattas där.\r\nSäkerhetsrådet, där vi inte är med, har utfärdat den\r\nhär resolutionen. Sverige har inte protesterat,\r\ntråkigt nog, anser jag. Men det måste vara möjligt\r\nför oss att göra det. Det måste vara möjligt för oss\r\natt säga stopp, det här vill vi inte delta i, när vi ser\r\nhur konflikten utvecklar sig. Menar Anita Gradin\r\natt vi -- om säkerhetsrådet nu säger att det måste\r\nutfärdas en resolution om att alla medlemsländer\r\nskall ställa upp med sina styrkor, eftersom de\r\nnuvarande styrkorna är slut -- skall komma till\r\nGulfen med väpnade styrkor? Har vi ingen\r\nmöjlighet att bestämma själva? Jag menar att vi\r\nmåste ha det.</pre><pre>Sedan talar Anita Gradin om vad ''appropriate\r\nsupport'' är. Det är en politisk tolkning, eller hur,\r\nsom regeringen skall göra. Då måste det vara\r\nmöjligt för regeringen att göra tolkningen att\r\n''appropriate support'' i det här fallet är att inte\r\nexportera vapen. Det måste vara möjligt för\r\nregeringen att ta ansvar och i det här läget säga att\r\nvi inte exporterar fler vapen. Vi är medvetna om att\r\ndet finns svenska vapen, beklagligtvis, skulle jag\r\nvilja säga. Men det behöver inte innebära att vi\r\nmåste fortsätta att exportera vapen.</pre><pre>Menar Anita Gradin att det bästa sättet att uppnå\r\nfred i Mellanöstern i dag är att fortsätta kriget och\r\nden upptrappning med terrordåd osv. som pågår?\r\nAnita Gradin måste ha vetskapen att vapen\r\nkommer att försörja detta krig så länge som det\r\nfinns vapen, höll jag på att säga. Skall vi delta i det\r\nspelet? Skall vi inte komma med andra\r\nkonstruktiva lösningar på vad som behöver göras?\r\nSkall vi inte i dag kräva att kriget måste stoppas, att\r\nrustningen upphävs och att soldaterna dras tillbaka\r\nfrån alla håll och kanter, inkl. att Irak naturligtvis\r\nskall gå ut ur Kuwait? Skall vi fortsätta att delta i\r\nden militära upptrappning som pågår, i det\r\növervåld som håller på att utvecklas vid Gulfen?\r\nDet kan väl inte vara ''appropriate support'' från ett\r\nland som säger sig vilja ha fred, nedrustning och\r\ninternationell avspänning.</pre><pre>Jag vet inte vilka Anita Gradin har tänkt att\r\ndiskutera med i den parlamentariska nämnden för\r\natt få mer moraliskt och politiskt stöd för att\r\nfortsätta denna vansinniga färd. Det kunde vara\r\nintressant att höra det. Jag är i alla fall övertygad\r\nom att de partier som motsätter sig detta,\r\noppositionen och fredsopinionen, inte finns\r\nrepresenterade i denna parlamentariska nämnd.\r\nDet vore i så fall intressantare att få den\r\ndiskussionen här.</pre><pre>Anf. 7 Statsrådet ANITA GRADIN (s):</pre><pre>Herr talman! Sverige deltar inte i den militära\r\nupptrappningen, tvärtom. Jag tycker att Sverige på\r\nolika sätt har försökt att vara en förmedlande länk\r\nför att detta krig inte skulle bryta ut, för att vi skulle\r\nhitta en fredlig lösning.</pre><pre>Jag har försökt att tala om för Gudrun Schyman\r\nvilka formella regler som gäller och vilka\r\nutgångspunkter vi har att utgå ifrån när vi skall ta\r\nställning till de eventuella ansökningar som i den\r\nhär situationen kan komma om vapenexport i olika\r\nsammanhang. Jag försöker inte att se till att vi skall\r\nfå i väg en mängd vapen till dem som i dag är\r\nengagerade på den allierade sidan -- självklart inte.\r\nMen de regler som gäller, Gudrun Schyman de\r\ngäller, och dem måste jag och regeringen arbeta\r\nutifrån. Sedan måste man i precis varje enskilt\r\närende som kan komma göra som under alla andra\r\nförhållanden, fatta ett beslut. Det är också vad\r\nregeringen gör.</pre><pre>Talmannen anmälde att Gudrun Schyman anhållit\r\natt till protokollet få antecknat att hon inte ägde\r\nrätt till ytterligare inlägg.</pre><pre>3 § Svar på interpellation 1990/91:124 om\r\nGATT-förhandlingarna</pre><pre>Anf. 8 Statsrådet ANITA GRADIN (s):</pre><pre>Herr talman! Nic Grönvall har frågat mig dels vilka\r\nåtgärder den svenska regeringen avser vidta för att\r\nverka för att förhandlingarna inom Uruguayrundan\r\nsnarast kan återupptas, dels om den svenska\r\nregeringen är beredd att företa något utspel inom\r\njordbrukspolitikens område för att underlätta att\r\nnya förutsättningar för förhandlingarna inom\r\nGATT skapas.</pre><pre>Misslyckandet i Bryssel att nå fram till det\r\neftersträvade förhandlingspaketet vill jag i första\r\nhand tillskriva bristen på politisk vilja och\r\nflexibilitet hos många av deltagarna. Hänsyn till\r\nprotektionistiska egenintressen och allmän\r\nbeslutsvånda ledde till ett allvarligt bakslag för\r\nfrihandelssträvandena. Den utlösande faktorn till\r\nsammanbrottet i förhandlingarna blev visserligen\r\nmotsättningarna på jordbruksområdet. Detta bör\r\ndock inte undanskymma det faktum att det finns\r\nstora svårigheter även på andra\r\nförhandlingsområden. En bidragande orsak till\r\nsvårigheterna är också att förhandlingarna tillåtits\r\nfortgå i alltför långsam takt och utan tillräckligt\r\nstark ledning och klara direktiv.</pre><pre>Vad gäller jordbruksområdet blev förloppet i\r\nBryssel att EG, efter flera dagars konsultationer,\r\ngick med på att göra separata åtaganden på de tre\r\nområdena internstöd, gränsskydd och\r\nexportsubventioner, något som varit ett absolut\r\nkrav från USA och Cairnsgruppen, som är en\r\nsammansättning av stora jordbruksexportörer.\r\nTyvärr kombinerade emellertid EG dessa\r\nåtaganden med vissa villkor, vilket motparterna\r\nfann oacceptabelt. Jordbruksförhandlingarna bröt\r\ndärmed samman.</pre><pre>Eftersom deltagarna i förhandlingen redan när\r\nförhandlingarna inleddes 1986 hade beslutat att de\r\n15 olika förhandlingsområdena skulle förhandlas\r\nparallellt och slutresultatet ses som ett odelbart\r\npaket, kunde några resultat inte heller uppnås på\r\növriga förhandlingsområden. Samtliga\r\nförhandlingar ajournerades tills vidare, trots att\r\nframsteg gjorts på en del områden och i en del fall\r\nfärdiga texter eller kompromisstexter tagits fram.\r\nSå hade bl.a. skett i tjänsteförhandlingen och\r\nkunde förutses på andra områden, som\r\nimmaterialrätt, handelsrelaterade\r\ninvesteringsregler och skyddsklausuler. På\r\nområden som ursprungsregler,\r\ntullvärdeberäkningar, preshipment inspection och\r\nimportlicenser blev överenskommelser klara.</pre><pre>Från svensk sida har vi lagt mycket stor vikt vid ett\r\nframgångsrikt slutförande av Uruguayrundan.\r\nSverige var med som en av initiativtagarna vid\r\nsjösättandet av rundan. Vi har deltagit aktivt i\r\nsamtliga förhandlingsgrupper under de drygt fyra\r\når förhandlingarna har pågått. Vi har dessutom, i\r\nsamarbete med övriga Norden, arbetat för att hitta\r\nkompromisser, tagit fram textförslag och allmänt\r\nvisat flexibilitet i syfte att uppnå ett så långtgående\r\nförhandlingsresultat som möjligt.</pre><pre>Jag kan därför med gott samvete säga att Sverige\r\ngjort allt vad som legat i vår makt för att föra\r\nförhandlingarna i hamn. Bara det faktum att\r\nSverige tilldelades ordförandeskapet för två av de\r\nåtta förhandlingsgrupperna under Brysselmötet,\r\ntycker jag visar att Sverige uppfattats som en\r\nkonstruktiv part av de övriga\r\nförhandlingsdeltagarna. Att sedan den politiska\r\nkompromissviljan fattades hos viktiga deltagare\r\nkan jag bara djupt beklaga. Det är därför min\r\nbestämda uppfattning att det ligger på dessas\r\nansvar att ta de initiativ och visa den flexibilitet som\r\nbehövs för att återuppta förhandlingarna.</pre><pre>Närmast väntar vi på en indikation om rörelse och\r\nförhandlingsberedskap på jordbruksområdet. Ett\r\nbidrag kan vara den jordbruksreform som\r\ndiskuteras internt inom EG. Förhoppningsvis kan\r\ndenna ge tillräckligt positiva signaler till bl.a. USA\r\noch Cairnsgruppen, för att dessa skall anse det värt\r\natt återkomma till förhandlingsbordet. Det är min\r\nuppfattning att såväl EG som USA är oroade över\r\nsakernas läge och därför är angelägna om att\r\nkomma till en uppgörelse. Representanter för EG-\r\nkommissionen kommer dessutom att i slutet av\r\njanuari resa runt och konsultera med såväl\r\nCairnsgruppen som USA, något som ytterligare\r\nstärker förhoppningarna om att förhandlingarna\r\nskall kunna komma i gång igen i början av februari.\r\nFormellt ligger avgörandet hos GATTs\r\ngeneraldirektör, som av ministermötet i Bryssel fått\r\ni uppdrag att sammankalla till förhandlingar igen\r\nnär han anser att förutsättningar finns för att\r\nfortsätta.</pre><pre>Detta utesluter naturligtvis inte att jag har varit och\r\när i kontinuerlig kontakt med mina kolleger såväl\r\ninom Norden som ute i världen samt med GATT-\r\nsekretariatet, för att utröna vilka möjligheter som\r\nfinns för att få i gång förhandlingarna igen. Jag\r\nframför också med eftertryck den svenska\r\nuppfattningen att det är av största vikt att\r\nförhandlingarna återupptas snarast. Rundan måste\r\nslutföras, om än i något mindre ambitiös form, så\r\natt frihandeln i världen får den förstärkning den så\r\nväl behöver.</pre><pre>Skulle utöver detta någon indikation komma om att\r\nett svenskt agerande skulle kunna vara till hjälp,\r\nskall vi naturligtvis pröva detta i positiv anda. Jag\r\nvill dock understryka att Sveriges vikt i\r\nförhandlingen, och därmed vår förmåga att\r\npåverka de stora aktörerna, är begränsad.</pre><pre>När det gäller jordbruksförhandlingen har de\r\nsvenska ställningstagandena inte byggt på att vi\r\nskulle stödja någon speciell part i förhandlingen.\r\nVåra ståndpunkter har helt och hållet grundats på\r\nvåra egna nationella intressen. Vi har också\r\nutformat våra positioner med tanke på vad som är\r\nbäst såväl ur konsument- som producentsynpunkt.</pre><pre>Vår beslutade reform av den svenska\r\njordbrukspolitiken har bl.a. inneburit att vi har\r\nvarit beredda att göra mer långtgående åtaganden\r\nän EG och kunnat visa större flexibilitet. Det\r\nsvenska erbjudandet i jordbruksförhandlingen\r\ninnehöll bl.a. separata åtaganden beträffande\r\ninternstöd, gränsskydd och exportsubventioner. Vi\r\nerbjöd också en större stödreducering än EG och\r\nför exportsubventioner föreslog vi en\r\ntotaleliminering, medan EG på denna punkt inte\r\nvar berett att göra något åtagande alls. Förutom\r\nerbjudandet, som gjordes på nationell basis, har\r\nvåra positioner endast påverkats av att vi i samtliga\r\nförhandlingsgrupper agerat på nordisk basis. Det är\r\nalltså inte helt korrekt att, som Nic Grönvall gör i\r\nsin interpellation, hävda att den svenska positionen\r\ni jordbruksförhandlingen i stor utsträckning\r\növerensstämt med EGs.</pre><pre>Sverige har, som framgår, inte heller på detta\r\nområde utgjort något hinder för framgång i\r\nförhandlingarna, utan tvärtom även här visat\r\nflexibilitet och försökt spela en konstruktiv roll. Jag\r\nhar därför svårt att se att något individuellt svenskt\r\nutspel inom jordbrukspolitiken skulle kunna rubba\r\nden låsning som för närvarande råder. Jag vet dock\r\natt Mats Hellström nära följer utvecklingen, för att,\r\nom så är påkallat, bidra till processen på lämpligt\r\nsätt. Som framgått av vad jag tidigare sagt hyser jag\r\ndock hopp om att den interna processen hos bl.a.\r\nEG skall leda till att förhandlingarna snart kan\r\nåterupptas.</pre><pre>Tills detta sker fortsätter Sverige naturligtvis sina\r\nsonderingar för att utröna hur andra\r\nförhandlingsparter ser på vikten av ett långtgående\r\nförhandlingspaket, vilka signaler som behövs för\r\natt man skall visa kompromissvilja och vilka\r\nområden man eventuellt kan tänka sig att lämna till\r\nett senare skede. Vår ambition är fortsättningsvis\r\natt genom att visa engagemang, öppenhet och\r\nkompromissvilja utgöra ett inspirerande exempel\r\nför andra deltagare i Uruguayrundan.</pre><pre>Anf. 9 NIC GRÖNVALL (m):</pre><pre>Herr talman! Jag tackar statsrådet för svaret, som\r\när både intressant och mycket grundligt utarbetat.\r\nJag uppfattar det som en komplimang med\r\navseende på vikten av den fråga som vi här skall\r\ndiskutera. Både statsrådet och jag har ju den\r\nuppfattningen att GATT-rundan är av\r\nutomordentligt stor politisk betydelse för världens\r\nframtid. Jag skulle kunna säga, för att försöka vara\r\nlitet strukturell, att jag beträffande svaret ser ett\r\nantal grunduttalanden som det är värt att\r\nobservera.</pre><pre>För det första säger statsrådet, det framgår av\r\ntexten på s. 3 i utdelade svar, att huvudinitiativet\r\nmåste vila på dem som inte medverkade till att lösa\r\ndet här problemet. Det kan man diskutera.</pre><pre>För det andra accepterar statsrådet att rundan skall\r\navslutas i en mindre ambitiös form än den som vi\r\nlade fast i Punta del Este. Frågan om huruvida vi\r\nverkligen skall acceptera detta kan också\r\ndiskuteras.</pre><pre>För det tredje markeras här att våra ståndpunkter\r\nhar grundats på nationella intressen. Vi har låtit\r\ndessa dominera över internationella intressen. Vår\r\nberedvillighet att offra svenska positioner för\r\ninternationell framgång har ännu så länge\r\negentligen bara bestått i att vi har formulerat ett\r\nnågot längre gående och, framför allt, mera\r\npreciserat anbud i förhållande till EGs anbud.</pre><pre>För det fjärde säger statsrådet att hon har svårt att\r\nse att svenska initiativ skulle kunna påverka. I\r\nstället gäller det att även i fortsättningen visa t.ex.\r\nkompromissvilja.</pre><pre>Uppslaget till den här interpellationen och därmed\r\ntill den debatt som jag skulle vilja föra är den\r\nmycket utpräglade situation som svensk\r\njordbrukspolitik har hamnat i. I och med\r\njunibeslutet 1990 antogs en ny livsmedelspolitik\r\nsom i stor utsträckning påverkar\r\njordbrukspolitiken. Vidare gäller det EEA-\r\nförhandlingarna med den ganska svårhanterade 30-\r\nlistan. Dessutom har ju vi i Sverige bestämt oss för\r\natt bli medlemmar i EG. Vi kommer alltså att ställa\r\nvårt jordbruk inför det faktum att det är nödvändigt\r\natt formulera beslutet från 1990 med avseende på\r\ntvå i en nära framtid liggande förändringar. Det\r\ngäller då både anpassningen till 72-listan i EEA-\r\nförhandlingarna och anpassningen några år senare\r\ntill EGs CAP.</pre><pre>Det är alltså stora krav som vi ställer på\r\njordbrukarna och deras näring. Jag accepterar inte\r\nregeringens uttalande i budgetpropositionen om att\r\nsvensk livsmedelspolitik skall innehålla ensidiga\r\nåtaganden när det gäller gränsskydd. Jag anser att\r\ndet är att svika det jordbrukspolitiska beslutet och\r\näven jordbrukarna -- något som vi bara inte kan\r\ngöra.</pre><pre>Som jag ser saken öppnar sig nu en ny möjlighet för\r\noss i GATT-sammanhang. Det handlar då om att på\r\nnågot vis angripa de tre låsningar som förefaller\r\nvara ett hinder när det gäller att nå framgång här.\r\nMan kan t.ex. så att säga bryta den nuvarande\r\npartsställningen. Cairns-gruppen och USA är ju\r\noerhört starka förhandlingsparter som stöder\r\nvarandra och som utgör en motivation när det gäller\r\natt upprätthålla en strikt hållning i\r\njordbruksfrågorna.</pre><pre>Men vi kan också försöka -- och där tycks statsrådet\r\nockså ha haft vissa funderingar -- bryta upp det\r\npaket med olika åtaganden som vi fastställde i\r\nPunta del Este. Man skulle kunna tänka sig att\r\nSverige företrädde meningen att låta oss skilja ur\r\njordbrukspolitiken och göra som vi har gjort förr --\r\n''let us agree not to agree''. Jag vet dock att det är\r\nen omöjlighet med hänsyn till USAs hållning. Men\r\ndet gäller att få dessa två motstående intressen att\r\nförstå att Sverige är berett att aktivt delta i ett\r\narbete för GATT-rundans återupplivande och att vi\r\ni Sverige inser att jordbrukspolitiken därvidlag är\r\nen viktig bit.</pre><pre>Vi behöver alltså en nära kontakt med EG i\r\nframtiden, och vi behöver så tidigt som möjligt\r\nanpassa svensk jordbrukspolitik till EGs. Men\r\nframför allt måste vi försöka påverka EGs\r\nutveckling av CAP. Det gäller ju att mycket snart\r\nkunna se tendenser till öppning i GATT-\r\nförhandlingen. Till detta kommer att vi ser att de\r\nandra jordbruksländerna i Europa närmar sig\r\nEuropas jordbrukspolitiska överväganden.</pre><pre>Av rapporter från Tyskland framgår att de fem nya\r\ntyska delstaterna och deras jordbrukspolitik är\r\nföremål för en inarbetning i det gamla\r\nVästtysklands jordbrukspolitik och dess åtaganden\r\ninom CAP. Vi vet ju att Ungern ingår i Cairns-\r\ngruppen och att Polen är en stor\r\nlivsmedelsproducent. Det blir alltså ett helt nytt\r\njordbrukspolitiskt scenario. Då är min fråga: Skulle\r\ndet inte i detta läge vara en mycket god idé att nu,\r\noch utan upphåll, ta kontakt med EG och påbörja\r\növerläggningar om en samverkan med EGs\r\njordbrukspolitiker för att faktiskt åstadkomma en\r\nalleuropeisk jordbrukspolitik som kunde innesluta\r\nEuropas framtida utveckling? Därmed skulle vi så\r\natt säga få en helt ny fot att stå på när det gäller\r\nkontakterna med Cairns-länderna, som även\r\nfortsättningsvis är intresserade av att ha tillgång till\r\nEuropas livsmedelsmarknad och där man alls inte\r\när glad över nu rådande låsning och stillestånd.</pre><pre>Anf. 10 PER-OLA ERIKSSON (c):</pre><pre>Herr talman! Jag tycker naturligtvis att det är\r\nallvarligt att man i GATT-förhandlingarna i\r\ndecember inte kunde nå ett positivt resultat. Det är\r\ninte bra för världshandeln när det råder osäkerhet\r\nom vilka spelregler som skall gälla.</pre><pre>För att få en fungerande fri handel i världen är det\r\nnödvändigt att det finns ett fast regelverk.\r\nDessutom måste man nå positiva resultat i fråga om\r\ndet mycket ambitiösa förhandlingsmandat som\r\nGATT har haft att arbeta med. Mot den\r\nbakgrunden är det bara att hoppas att resultatet i\r\nfortsättningen blir så positivt som det över huvud\r\ntaget är möjligt och att man får i gång\r\nförhandlingarna. Det gäller ju också att\r\nåstadkomma en konstruktiv dialog, så att det blir\r\nmöjligt att lösa upp de knutar som finns.</pre><pre>Liksom Nic Grönvall reagerar också jag på\r\nskrivningen i budgetpropositionen, något som av\r\noch till har antytts. Det gäller då detta med att\r\nSverige skall göra ensidiga eftergifter på\r\njordbrukets område. Jag tror att det skulle vara\r\nmycket allvarligt om Sverige -- som ju är ett litet\r\nland, där jordbruket betyder mycket för både\r\nlivsmedelsförsörjningen och sysselsättningen -- på\r\ndet här området gjorde eftergifter som inga andra\r\nländer skulle göra.</pre><pre>Vidare finns det ett annat mönster som är litet\r\nallvarligt när det gäller svenskt uppträdande på\r\njordbruksområdet. Det gäller då anpassningen till\r\nUSA. Jag tycker att vi i större utsträckning borde\r\nstudera hur de andra europeiska länderna agerar,\r\ninte minst EG-länderna.</pre><pre>Riksdagen har beslutat om att vi skall ansöka om\r\nmedlemskap i EG. Det handlar alltså om att vi skall\r\nansluta oss till just EG. Däremot skall vi inte\r\nansluta oss till USA och ansöka om medlemskap i\r\nUSA.</pre><pre>Mot den bakgrunden är det väl rimligt att vi\r\nförsöker forma en jordbrukspolitik som bättre\r\növerensstämmer med vad som gäller i den grupp\r\nsom vi avser att ansöka medlemskap i. Därför tror\r\njag att det är viktigt att Sverige har en dialog med\r\növriga länder i Europa, i första hand gäller det\r\nnaturligtvis EG, för att forma bud som kan lösa upp\r\nde knutar som finns på jordbruksområdet. Jag\r\ntycker inte att det finns någon anledning för oss att\r\nvidta åtgärder och lägga fram förslag som är mer\r\nlångtgående än vad t.o.m. USA i olika\r\nsammanhang kan förfäkta.</pre><pre></pre><pre>Anf. 11 Statsrådet ANITA GRADIN (s):</pre><pre>Herr talman! Vad Uruguay-rundan framför allt\r\ngäller -- jag tycker att det framgår klart och tydligt\r\nefter misslyckandena i Bryssel -- är motsättningen\r\nmellan multilateralism och bilateralism. Detta\r\nbekymrar mig. Själva har vi ju hela tiden som det\r\nhär jobbet har pågått fäst stor vikt vid åtgärder som\r\njust syftar till att stärka det multilaterala\r\nregelverket.</pre><pre>Vi har krävt av våra stora handelspartner att inte\r\nbara acceptera skrivningar om en striktare\r\ndisciplin. Det gäller också ett åtagande att bättre\r\nrespektera regelverket i praktisk handling, inte\r\nminst i fråga om resultaten av\r\ntvistlösningsprocessen. Vi menar ju att en rättvis\r\nhandel -- fair trade -- innebär att alla varor från alla\r\nländer skall behandlas lika.</pre><pre>Dessutom är klausulen om mest gynnad nation\r\nGATTs grundprincip. Jag tycker att man under de\r\nhär förhandlingarna kan se ett växande motstånd\r\nmot att denna princip får fullt genomslag, och det\r\ngäller på de flesta förhandlingsområden. Men vi\r\nkan hamna i den situationen att alternativet till en\r\nlyckad förhandling i GATT i själva verket blir att\r\nen mängd enskilda länder eller grupper träffar avtal\r\nsom ersätter klausulen om mest gynnad nation och\r\npå det viset sätter nuvarande GATT-avtal ur spel. I\r\ndet läget kan det bli handelskonflikter mellan\r\nsådana ländersammanslutningar.</pre><pre>Denna analys, slutsats, som jag har kommit fram\r\ntill har gjort att jag i samtal som jag har fört med\r\nmånga efter Bryssel har sagt att man kanske varit\r\nför ambitiös i Punta del Este beträffande de 15\r\nförhandlingsområdena. Det har ju visat sig att det\r\npå ett par områden inte ens fanns texter framtagna\r\nfrån sekretariatet i Bryssel. I den här situationen får\r\nvi kanske sänka ambitionsgraden. Livet tar ju inte\r\nslut i och med ett nytt GATT-avtal. I stället kan\r\nman säga: De här områderna är mycket viktiga, och\r\ndär har vi kommit mycket långt. Här kan vi nu\r\nförsöka hitta ett paket. Det andra får stå kvar på\r\ndagordningen till senare då vi hittar lösningar. Det\r\när de initiativ, försöken, till samtal som finns från\r\nvår sida.</pre><pre>När det gäller jordbruket är det korrekt att det\r\nsvenska jordbruket kommer att vara med i\r\ndiskussionerna och i arbetet beträffande EEA --\r\neller EES, om någon föredrar den benämningen --,\r\nalltså förhandlingarna mellan EFTA och EG. Var\r\nvi hamnar på den listan vet vi inte. Den saken håller\r\nvi på att diskutera. Inför ett medlemskap blir\r\nnaturligtvis EGs egen jordbrukspolitik aktuell. Jag\r\när alldeles övertygad om riktigheten i mitt\r\npåstående när jag säger att herrarna kan följa upp\r\nden här interpellationen med ytterligare en fråga\r\ntill min kollega Mats Hellström. Han kan säkert ge\r\ner en redogörelse för sitt arbete i rundan. Han var\r\nju med och startade rundan och tog sedan över\r\njordbruksfrågorna. Han har alltså varit mycket\r\nengagerad när det gäller att hjälpa till med att hitta\r\nlösningar -- inte minst på jordbruksområdet, där\r\nhan också gjorde en förtjänstfull insats i Bryssel för\r\natt åtminstone få de olika grupperingarna samman.\r\nHans papper var ändå ett försök att åstadkomma\r\nett diskussionsunderlag, för att ha något att utgå\r\nfrån, när det gällde att gå vidare i\r\njordbruksdiskussionerna.</pre><pre>Efter Bryssel har han också ägnat sig åt att ta\r\nkontakter t.ex. med GATT-sekretariatet och med\r\nEG i Bryssel. Jag är, som sagt, övertygad om att\r\nMats Hellström är villig att redovisa sina aktiviteter\r\nför kammaren och att sätta sitt arbete i relation till\r\ndet som han står för när det gäller årets\r\nbudgetproposition.</pre><pre>Till slut, herr talman, vill jag framhålla att jag är\r\nmycket angelägen om att vi på ett eller annat sätt\r\nskall föra rundan i hamn, för det har stor betydelse\r\nför ett litet exportberoende land som Sverige.</pre><pre>Anf. 12 NIC GRÖNVALL (m):</pre><pre>Herr talman! Jag tror att statsrådet skall uppfatta\r\ndetta som ett tecken på den vikt som i varje fall jag\r\nfäster vid GATT-rundan. Jag ser denna Uruguay-\r\nrunda som en historiskt viktig runda. Vi har ju\r\nGATTs jurisdiktion. Den har sina svagheter men\r\nockså en styrka. En sak är dock alldeles säker: Om\r\nUruguay-rundan misslyckas kommer GATT att\r\nvara försvagat under lång tid. Det är ett scenario\r\nsom vi till varje pris måste undvika.</pre><pre>Statsrådet tar upp en diskussion med mig om\r\njordbrukspolitiken, och det tackar jag för. Men hon\r\nhänvisar då till Mats Hellström. Därför vill jag för\r\nmin del gärna ha sagt här att det gäller för\r\nregeringen, vilken regering vi än har, att avgöra\r\nvilket politiskt område som skall vara\r\nnormgivande, som skall ta ledningen. Jag menar att\r\ndet måste vara handelspolitiken som tar ledningen,\r\nsom dominerar regeringens beslutsfattande och\r\nsom i viss utsträckning tillåts påverka\r\njordbrukspolitikens utformning.</pre><pre>I somliga sammanhang är GATT viktigare än\r\nsvensk jordbrukspolitiks utveckling, särskilt som vi\r\ni fortsättningen inte skall ha en sådan. Vi skall ju ha\r\nen europeisk jordbrukspolitik. Jag skulle vilja att\r\nstatsrådet bekräftade att hon har samma syn på\r\ndetta. Det är handelspolitiken som är ledande.</pre><pre>Sedan helt kort några reflexioner när det gäller de\r\nmöjligheter som står till till buds i det här\r\nsammanhanget. Antag att en signal skulle sändas\r\nom ett intresse för att Sverige etablerar en tullunion\r\nmed EG inom jordbruksområdet,\r\nlivsmedelshandelns område. När det gäller en hel\r\ndel av de problem som vi har framför oss i EEA-\r\nförhandlingarna skulle bitarna komma på sin plats.\r\nFisket skulle möjligen även i fortsättningen vara ett\r\nproblem. Men man skulle få en ny miljö att lösa det\r\nproblemet i.</pre><pre>72-listan skulle bli lättare, och vi skulle redan nu\r\nkunna börja diskutera en långsiktig svensk\r\njordbrukspolitik anpassad till rådande förhållanden\r\ninom handelspolitiken.</pre><pre>Slutligen: När det gäller de risker som denna runda\r\nstår inför och den möjlighet som en sänkt\r\nambitionsnivå kan erbjuda vill jag gärna säga att vi\r\nnog ganska säkert vet att vi, om en lösning\r\ninnefattande jordbruket inte skulle komma stånd,\r\nskulle driva USA mot en långsamt ökande\r\nbilateralism inom handelspolitiken. Jag menar att\r\nvi inte får låta de andra vara de som skall lösa våra\r\nproblem. Det handlar om stora svenska problem.\r\nDet finns därför alla skäl för oss i Sverige att vara\r\nen synnerligen aktiv förhandlingspartner. Detta\r\nskall inte uppfattas som kritik, statsrådet, utan som\r\nen uppmuntran till ytterligare aktiviteter.</pre><pre>Anf. 13 PER-OLA ERIKSSON (c):</pre><pre>Herr talman! Det tycks råda en betydande och\r\nbred enighet mellan oss som deltar i denna debatt\r\nom vikten av ett stabilt internationellt regelverk på\r\nhandelns område samt att det är viktigt att\r\nrespekten för GATT kan upprätthållas. Jag tror, i\r\nlikhet med Nic Grönvall, att ett sammanbrott på\r\ndetta område innebär att man inom ramen för\r\nGATT får problem att hitta vinnande lösningar.\r\nDet vore allvarligt om förhandlingarna resulterade\r\ni att man övergår till att träffa uppgörelser med ett\r\nantal större handelsnationer. Då skulle mindre\r\nnationer som Sverige, som har ett stort\r\nutrikeshandelsberoende och ett stort\r\nexportberoende, komma i en betydligt svårare\r\nsituation.</pre><pre>Det är klart att ambitionsnivån kanske måste\r\nsänkas för att man skall kunna hitta lösningar och\r\nkomma framåt. Så brukar det ju gå till i\r\nförhandlingar. Når man inte målet till hundra\r\nprocent, kanske man når det till nittio procent. Min\r\nfråga blir då: Anser sig regeringen ha nyckeln till\r\natt nå ett mindre ambitiöst avtal när man erbjuder\r\ngenerösare villkor, t.ex. att Sverige skulle dra ned\r\npå jordbrukets område? Är det detta som skall lösa\r\nupp knutarna? Eller räknar man med att med detta\r\nerbjudande som insatsvara i GATT-\r\nförhandlingarna kunna nå framgångar på andra\r\nområden? Jag anser att det vore olyckligt att\r\nanvända svenskt jordbruk som bytesobjekt för att\r\nnå resultat i ett internationellt handelssystem. Det\r\när allvarligt om man spelar hasard med det svenska\r\njordbruket i en så viktig fråga.</pre><pre>Anf. 14 CLAES ROXBERGH (mp):</pre><pre>Herr talman! GATT presenteras i denna debatt --\r\nliksom i så många andra debatter -- som lösningen\r\npå alla våra problem. Sveriges och världens\r\nproblem skall lösas med hjälp av GATT. Om\r\nGATT-förhandlingar går i kvav, går i-världen i\r\nkvav. Det är budskapet. Men det finns problem\r\nmed GATT som alltför sällan belyses. En del av\r\ndessa problem finns inom jordbruket.</pre><pre>När man diskuterar jordbruket och frihandelsavtal\r\ninom jordbrukets område, ser man på\r\njordbruksprodukterna som på vilka andra\r\nindustriprodukter som helst. Jordbrukets\r\nprodukter skall framställas där det är mest\r\nrationellt. Vad innebär då detta? Jo, det innebär en\r\nproduktion på de jordar och i det klimat där det\r\nväxer bäst, eftersom det är billigast att odla där.\r\nVad sjutton skall man göra med övriga jordar?\r\nSkall jordbruket i Norrland och i andra bergiga\r\nområden i världen läggas ned? Att bedriva\r\njordbrukspolitik på samma sätt som man bedriver\r\nindustripolitik kommer att leda till en katastrof.</pre><pre>Det här handlar om två helt olika saker. Jordbruket\r\när ingen och kan aldrig bli någon industri. Därför\r\nmåste ett frihandelsavtal när det gäller jordbrukets\r\nområde se ut på ett helt annat sätt, annars kommer\r\nett sådant avtal att skapa mycket stora\r\nmiljöproblem och regionala problem. Dessutom\r\nkommer ett sådant avtal att gynna ett fortsatt\r\nindustriellt jordbruk.</pre><pre>Ett annat problem med GATT är att många av de\r\nhinder som enskilda stater vill skapa för att t.ex.\r\nförhindra nedhuggning av regnskog eller förhindra\r\nförsäljning av utrotningshotade träslag uppfattas av\r\nGATT som så att säga icke-tarifföra handelshinder.\r\nÄven många andra åtgärder som man vill vidta för\r\natt just skydda miljön uppfattas i GATT som icke-\r\ntarifföra handelshinder. Det betyder alltså att vi\r\nmåste bedriva en helt annan politik i GATT. Vi\r\nmåste försöka få en inriktning på GATT-\r\nförhandlingarna som innebär att miljön blir en\r\nviktig beståndsdel och ett av målen. I GATTs\r\nursprungstraktat står inte ens ordet miljö nämnt.\r\nDärför vill jag passa på tillfället att fråga Anita\r\nGradin om man från svensk sida är beredd att\r\nkraftfullt driva dessa frågor.</pre><pre>Anf. 15 Statsrådet ANITA GRADIN (s):</pre><pre>Herr talman! Låt mig förklara vad jag menar med\r\natt vi kanske får sänka ambitionsnivån i Uruguay-\r\nrundan. Jag är helt på det klara med att jordbruket\r\nmåste finnas med i en slutlig paketlösning. Andra\r\nviktiga beståndsdelar är tjänster, eftersom varor\r\noch tjänster hör ihop i dagens internationella\r\nhandelssystem. Det är även viktigt med textil och\r\nmed sådana frågor som kan åstadkomma en balans\r\nmellan u-ländernas och västländernas intressen.</pre><pre>Till Claes Roxbergh vill jag säga att skälet till att\r\njordbruket finns med på GATTs agenda är att\r\nmånga u-länders jordbruk slogs ut till följd av\r\ndumpning från industrivärlden. Jordbruket togs\r\nupp till diskussion för att man skulle få ett vettigt\r\nregelsystem, en balans och för att man skulle ta\r\nhänsyn till just u-länderna. På detta sätt kan man\r\nskapa ett regelsystem när det gäller\r\njordbruksområdet, så att vi från de rika länderna\r\ninte skall bära oss så illa åt på den internationella\r\nmarknaden som vi faktiskt gör. Förhållandet är\r\nalltså det motsatta.</pre><pre>Det andra som Sverige och många övriga länder har\r\ndiskuterat, inte bara i GATT-förhandlingarna utan\r\näven i OECD och som också kommer att tas upp i\r\nUNCTAD 8 under hösten, är just miljöaspekter.\r\nHär måste det gå att skapa sådana regler, som också\r\nfinns inom EG, att hälsa, miljö och säkerhet skall\r\nkunna utgöra ingredienser i ett regelsystem som\r\ngäller för ett internationellt samarbete.</pre><pre>Nic Grönvall sade att vi från Sverige plötsligt\r\nhoppar direkt in i Efta--EG--Europa-\r\nförhandlingarna. Visst skulle mycket kunna lösas\r\nmed en tullunion och visst skulle man också kunna\r\ndiskutera en tullunion i de pågående\r\nförhandlingarna. Men dessa kort finns inte med i\r\nden pågående förhandlingen, och det vet Nic\r\nGrönvall lika väl som jag. Det tåget har gått. Nu\r\när vi inne i den sista fasen. Avtalstexter har börjat\r\nskrivas när det gäller jordbruksområdet. Jag kan\r\ninte heller se någon möjlighet att övriga Efta-länder\r\nskulle ställa sig bakom detta. Principen är att vi har\r\naccepterat att inte diskutera en tullunion under\r\ndenna omgång. En sådan diskussion kan bli aktuell\r\ni den senare förhandlingen.</pre><pre>Jag är medveten om jordbrukets betydelse i GATT-\r\ndiskussionerna. Jag anser dock att många av er\r\növerdriver den betydelsen. Medan vi var i Bryssel\r\nsade jag till några att om Sverige skulle lösa\r\njordbruksfrågan, skulle man nästa dag kunna läsa\r\nstora rubriker i någon av tidningarna om att nu\r\nkollapsar GATT, därför att man inte kommer\r\növerens i fråga om tjänstehandeln. Detta är alltså\r\nfler kommunicerande kärl. Därför måste vi\r\nbehandla jordbruket seriöst, samtidigt som vi skall\r\nvara medvetna om att vi på några andra viktiga\r\nområden måste arbeta lika seriöst för att få i gång\r\nUruguay-rundan. Annars blir det varken ett stort\r\neller ett litet paket i slutändan.</pre><pre></pre><pre>Anf. 16 NIC GRÖNVALL (m):</pre><pre>Herr talman! Vi är i grunden oerhört ense om att\r\nGATT-rundan är värd alla uppoffringar, fru\r\nstatsråd. Jag är väl medveten om att jordbruket\r\nmåste vara med och att en hel del tåg har startat,\r\nvarav vissa har nått stationen när det gäller EEA-\r\nförhandlingarna. Likafullt handlar politik mycket\r\nom att ge klara signaler och att ge uttryck för den\r\negna färdriktningen och offerviljan. Dessutom\r\nhandlar politik om att ge utrymme för en hel del\r\ntaktik.</pre><pre>Den tanke som jag har fört fram syftar till att\r\npåverka den för närvarande rätt låsta\r\npartställningen -- USA Cairns är en väldigt stark\r\nförhandlingsgrupp. Man kan inte nå en hållbar\r\nlösning på vare sig GATTS eller Europas\r\njordbruksproblem med mindre än att man\r\nverkligen tar på sig ansvaret att formulera en\r\nalleuropeisk jordbrukspolitik. Om vi bara säger att\r\nvi vill göra det, visar enbart detta uttalande att vi är\r\nberedda att infoga oss i ett annat system. Detta\r\nskulle i sin tur skapa en ny förhandlingssituation i\r\nGATT.</pre><pre>Att sända signaler är just nu viktigt. Det var därför\r\nsom jag framställde den här interpellationen till fru\r\nGradin och inte till Mats Hellström. Jag ville få\r\nnågot slags stöd för att vi verkligen skall göra allt vi\r\nkan. Dessutom ville jag visa att här fanns ett\r\nuppslag när det gäller att rädda GATT-\r\nförhandlingarna.</pre><pre>Med all respekt för statsrådet Gradin vill jag ägna\r\nnågra sekunder åt Claes Roxberghs inlägg.\r\nMiljöpartiet bygger vidare på sina byggklotsar från\r\nleklådan. Man tror att världen är full av små\r\nenheter som kan behandlas var för sig. Klotsarna\r\nskall vara gröna, ingen människa skall ha något ont\r\nav dem och allt skall vara gott och stilla. Men\r\nvärlden hänger ihop, Claes Roxbergh. Det är ett\r\nsystem vi talar om. Vi talar om en ekonomi, vars\r\nolika enheter påverkar varandra. Man kan inte\r\nbara ställa sig upp och säga att det där med handel\r\när rätt så bra, men det är ju inte bra när man\r\nproducerar livsmedel i det ena landet som är sämre\r\nän de livsmedel som produceras i det andra landet,\r\nsamtidigt som det är en fri handel dessa länder\r\nemellan. GATT syftar till att skapa en uniform\r\nhandel -- med uniform handel menar jag\r\nnaturligtvis en likformig handel, så nu inte detta\r\nuttryck missförstås -- på lika villkor som bidrar till\r\natt u-länderna kan utveckla sin handel.</pre><pre>Jag vill påminna Claes Roxbergh om att en stor del\r\nav Uruguay-rundan är skapad för att Nord-- Syd-\r\nkonflikten skall kunna avvecklas så långt det över\r\nhuvud taget är möjligt.</pre><pre>Anf. 17 CLAES ROXBERG (mp):</pre><pre>Herr talman! Den som inte lyssnar är Nic Grönvall.\r\nHan lyssnade inte på vad jag sade. Jag sade att det\r\nfinns problem med GATT. Dessa problem ligger\r\nhuvudsakligen inom jordbruksområdet. Man kan\r\ninte betrakta jordbruket och dess produkter som en\r\nindustri, som arbetar under likartade villkor på\r\nolika ställen i världen. Det är just därför som vi\r\nmiljöpartister inser att världen hänger ihop.</pre><pre>Det är Nic Grönvall som står för den snuttifierade\r\nvärlden när han menar att vi skall se till Sveriges\r\nintressen och att det är Sveriges export som är det\r\nviktiga. Vi måste ha ett helhetsperspektiv och ställa\r\noss frågan hur effekten blir för världen i övrigt.\r\nUtgångspunkten är just en handel på lika villkor.\r\nHur skall man i ett bergsområde där man odlar\r\njordbruksprodukter kunna konkurrera med\r\njordbruk på de bördigaste slätterna i ett annat\r\nområde? Det säger sig självt att det är totalt\r\nomöjligt. Produktionen i bergsområdet kommer att\r\nslås ut om man inte vidtar några åtgärder.</pre><pre>En åtgärd som det enskilda landet kan vidta är att\r\ninföra ett handelshinder. En annan åtgärd är att ge\r\nstöd till jordbruket. Men det enskilda landet måste\r\nha en möjlighet att ta till tullar för att skydda\r\njordbruksproduktionen.</pre><pre>Jag vill också peka på en annan motsättning i den\r\nhär debatten, som Nic Grönvall står för. Nic\r\nGrönvall säger att han är en stor anhängare av en\r\nsameuropeisk handels- och jordbrukspolitik. Men\r\ndet är inte sameuropeisk politik han förordar, utan\r\ndet är en deleuropeisk politik, nämligen EGs\r\npolitik. Det handlar faktiskt om en tullunion mellan\r\nSverige och EG, där tullarna utgör en barriär\r\ngentemot den övriga världen. Ett av\r\nproblemområdena i diskussionen inom GATT --\r\ndet tror jag Anita Gradin håller med om -- har varit\r\njust EG. EG är inte frihandelsvänligt.</pre><pre>Vi i miljöpartiet anser att handel i första hand skall\r\nbedrivas på lika villkor. Det betyder att Sverige inte\r\nskall konkurrera ut de producenter som finns i u-\r\nländerna, utan u-länderna skall konkurrera på\r\nsamma villkor som vi. Därför behövs det\r\nfortfarande vissa skydd för handeln.</pre><pre>Talmannen anmälde att Nic Grönvall anhållit att till\r\nprotokollet få antecknat att han inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>4 § Svar på interpellation 1990/91:93 om\r\njustitierådens löner m.m.</pre><pre>Anf. 18 Justitieminister LAILA FREIVALDS\r\n(s):</pre><pre>Herr talman! Nic Grönvall har mot bakgrund av\r\nvissa uppgifter i dagspressen frågat mig om jag är\r\nberedd att genomföra sådana lönereformer för\r\nlandets högsta domare att dessa kan förbjudas att\r\nåta sig uppdrag vid sidan av domartjänsten.</pre><pre>Utgångspunkten för Nic Grönvalls fråga är att\r\nmånga justitieråd i betydande omfattning ägnar sig\r\nåt uppdrag vid sidan av sin tjänst som domare i\r\nhögsta domstolen. Detta beror enligt Nic Grönvall\r\npå att justitierådens löner är så låga att det är\r\nnödvändigt för dem att skaffa sig extrainkomster.\r\nOm jag har förstått Nic Grönvall rätt, anser han att\r\ndet måste införas ett förbud för justitieråd att åta\r\nsig bisysslor, detta för att justitierådens opartiskhet\r\ninte skall kunna sättas i fråga och för att de skall\r\nägna tillräcklig tid och kraft åt dömandet i högsta\r\ndomstolen. Ett sådant förbud förutsätter enligt Nic\r\nGrönvalls mening att justitierådens löner höjs.</pre><pre>Beträffande frågan om lönerna kan jag svara\r\nmycket kort. Men undantag för högsta domstolens\r\nordförande ankommer det inte på regeringen att\r\nfastställa justitierådens löner. Det sköts av statens\r\nchefslönenämnd, utan inblandning av regeringen.</pre><pre>När det därefter gäller frågan om jag är beredd att\r\ninföra ett totalt förbud för justitieråd att inneha\r\nbisysslor, har jag anledning att svara mera utförligt.\r\nMen först vill jag framhålla att det inte finns något\r\nsom talar för att justitieråd -- eller andra domare --\r\nhar bisysslor och andra sidouppdrag i en sådan\r\nomfattning att det skulle gå ut över deras ordinarie\r\narbetsuppgifter.</pre><pre>När det gäller de formella förutsättningarna för\r\njustitieråd att inneha bisysslor faller det sig\r\nnaturligt att knyta an till att det i regeringsformen\r\n(1 kap. 9 §) slås fast att domstolarna i sin\r\nverksamhet skall beakta allas likhet inför lagen\r\nsamt iaktta saklighet och opartiskhet.</pre><pre>Det är självfallet av yttersta vikt att denna\r\ngrundläggande objektivitetsprincip upprätthålls\r\ninom rättsskipningen. Därför måste mycket höga\r\nkrav ställas på domarnas integritet och opartiskhet,\r\noch det är nödvändigt att begränsa domarnas rätt\r\natt åta sig vissa typer av uppdrag vid sidan om\r\ndomartjänsten. En reglering med sådant syfte finns\r\nockså. Genom en bestämmelse i lagen om offentlig\r\nanställning (6 kap. 1 §) förbjuds domare och andra\r\noffentligt anställda att inneha förtroendeskadliga\r\nbisysslor, dvs. sådana bisysslor som kan rubba\r\nförtroendet till deras opartiskhet i\r\ntjänsteutövningen. För domare finns vidare\r\nsärskilda bestämmelser om jäv som utesluter en\r\ndomare från handläggning av ett mål i vilket hans\r\nställning till parterna eller saken kan innebära en\r\nfara från objektivitetssynpunkt.</pre><pre>Det är den enskilde domaren som själv skall avgöra\r\nom en bisyssla är förtroendeskadlig eller inte. Om\r\ndomaren känner tveksamhet, har han eller hon rätt\r\natt få besked i frågan av sin arbetsgivare. För\r\njustitieråden lämnas ett sådant besked av\r\nregeringen.</pre><pre>Det finns vidare föreskrifter som tar sikte på att\r\nförhindra att domare åtar sig så många eller\r\ntidskrävande uppdrag att det går ut över arbetet i\r\ndomstolen. För justitieråden finns en sådan\r\nbestämmelse i chefslöneavtalet (5 §). Enligt denna\r\nbestämmelse är ett justitieråd skyldig att uppge om\r\noch i vilken omfattning som han eller hon innehar\r\neller avser att åta sig bisysslor. Enligt avtalet kan\r\nregeringen besluta att ett justitieråd inte får åta sig\r\nen viss bisyssla eller att han eller hon skall upphöra\r\nmed en bisyssla som inverkar hindrande på\r\ntjänsteutövningen.</pre><pre>I det här sammanhanget bör också\r\nuppmärksammas att justitieråden enligt\r\nrättegångsbalken (3 kap. 4 §) är förbjudna att\r\ninneha eller utöva andra ämbeten. Den\r\nbestämmelsen -- och grunderna för den -- är givetvis\r\nav intresse när det gäller att bedöma om ett\r\njustitieråd bör åta sig en viss bisyssla eller inte.</pre><pre>Enligt min uppfattning är de begränsningar i\r\ndomarnas rätt att inneha bisysslor som jag nu\r\nredogjort för tillräckliga för att garantera såväl\r\ndomstolens och justitierådens opartiskhet som\r\nkravet på att intrång inte får ske i den ordinarie\r\nverksamheten. Domare -- inte minst ledamöterna i\r\nhögsta domstolen -- får för övrigt på grund av sin\r\nutbildning och yrkeserfarenhet anses ha särskilda\r\nförutsättningar att själva avgöra om en bisyssla är\r\nförtroendeskadlig eller olämplig av annan\r\nanledning. Jag anser därför att det inte är\r\nnödvändigt att införa ett sådant totalt förbud mot\r\nbisysslor som Nic Grönvall förespråkar.</pre><pre>Ett annat skäl mot ett sådant förbud är att det finns\r\nstarka samhälleliga intressen som talar för att\r\njustitieråd och andra domare bör få åta sig vissa\r\ntyper av bisysslor. Jag tänker då i första hand på\r\nutrednings- och lagstiftningsuppdrag. För att vi\r\nskall kunna behålla den höga kvaliteten i\r\nutredningsväsendet är det av största vikt att vi kan\r\npåräkna medverkan av landets främsta jurister.\r\nMed hänsyn till att ersättningen för ett uppdrag som\r\nkommittéordförande uppgår till 120 kr. per dag är\r\ndet lätt att inse att justitieråden inte åtar sig sådana\r\nsysslor för pengarnas skull. Jag har svårt att se att\r\ndenna typ av bisysslor skulle vara ägnad att minska\r\ntilltron till justitierådens opartiskhet.</pre><pre>En annan bisyssla som är vanlig bland justitieråd\r\noch andra domare är skiljemannauppdrag.\r\nSkiljeförfarandet används i stor omfattning som\r\ntvistlösningsintrument, främst i affärstvister och\r\nandra kommersiella mellanhavanden. Inte sällan\r\nhar rättsförhållandet internationell anknytning.\r\nSkiljeförfarandet har en viktig funktion bl.a.\r\ngenom att det är smidigt och snabbt. Från\r\nrättssäkerhetssynpunkt är det angeläget att det är\r\nerfarna och skickliga jurister som medverkar i\r\nskiljeförfaranden, och särskilt gäller detta den som\r\när ordförande i en skiljenämnd eller verkar som\r\nensam skiljeman. En naturlig grupp för rekrytering\r\nav dessa kategorier av skiljemän utgörs enligt min\r\nmening av justitieråden. Risken för\r\nförtroendeskada vid denna typ av\r\nskiljemannauppdrag kan typiskt sett bedömas som\r\nmycket liten, eftersom uppdraget inte härleder från\r\nendast den ena parten utan från bägge. Till detta\r\nkommer att skiljemannauppdrag kan ge\r\njustitieråden en värdefull inblick i enskild\r\nverksamhet, som kan vara till nytta i deras\r\ndömande i högsta domstolen.</pre><pre>Anf. 19 NIC GRÖNVALL (m):</pre><pre>Herr talman! Jag ber att få tacka justitieministern\r\nför svaret. Jag är särskilt glad över att det är så väl\r\ngenomarbetat och att denna katalog över regler har\r\nsamlats i svaret. Det är värdefullt för framtida\r\növerväganden om denna fråga.</pre><pre>Jag får väl också säga att ingenting i svaret\r\növerraskar mig nämnvärt. Det här är ju en fråga\r\nsom inte är av högsta angelägenhetsgrad i vår tid\r\nutan mer en fråga av utvecklingsnatur -- hur vill vi\r\nse och utveckla vårt rättsväsende, och vilka\r\ninstrument kan man använda för det? Jag tror att\r\njustitieministern och jag är alldeles ense om att\r\ndomstolsväsendet är det förnämsta instrumentet\r\nför att utveckla ett lands rättspolitiska frågor och att\r\nhögsta domstolen därvid har en helt unik roll.</pre><pre>Jag kanske skall säga att en hel del av de\r\nkommentarer som kan komma att göras under\r\ndenna debatt också har avseende på\r\nregeringsråden, dvs. ledamöterna av\r\nregeringsrätten. Men för enkelhetens skull avser\r\njag att tala om justitieråden.</pre><pre>Justitierådens ställning borde enligt min\r\nuppfattning vara -- och på den punkten är det\r\nnaturligtvis intressant att höra vad justitieministern\r\nsjälv säger i saken -- sådan att den kan jämföras\r\nmed den som råder i USA. Där är ledamöterna av\r\nhögsta domstolen faktiskt kända av hela folket. Jag\r\nhar tidigare framfört synpunkter i motionsform här\r\ni riksdagen på hur justitieråd utses. Och det vore\r\nintressant att mera i belysning av värdet av en\r\nallmänt aktad domarkår i högsta domstolen få veta\r\nlitet om hur justitieministern ser just på frågan om\r\nhur justitieråden utses. Numera är det regeringen\r\nsom utser justitieråden, och därför är det alltid risk\r\nför att det uppstår oro för att det sker politiska\r\nutseenden. I Amerika har man ett panelförfarande\r\nsom jag anser tillfredsställer rättssäkerheten och\r\nlyfter fram domarnas ställning mycket mer än vad\r\nsom är fallet med vårt nuvarande förfarande.</pre><pre>En domare som i en eller annan form arbetar med\r\nandra uppdrag utsätter sig för två saker. För det\r\nförsta minskar han sin ordinarie arbetstid. Det går\r\ninte att förneka att allt arbete måste utföras på\r\nnågorlunda ordinarie arbetstid, och därmed\r\nminskar han den tid som han har tillgänglig för sin\r\nviktiga och svåra uppgift i högsta domstolen. För\r\ndet andra kommer han i förbindelse med och i\r\nrelation till parter, människor, företag och andra\r\ndomare. Det gäller för alla de sysslor och\r\nmöjligheter som justitieministern har pekat på. Det\r\ngäller kanske i särskilt hög grad\r\nskiljemannauppdragen, som det är mycket vanligt\r\natt justitieråd åtar sig. I detta sammanhang\r\nuppträder justitieråden ganska ofta som\r\nordförande i skiljenämnd, men ibland som enskild\r\nskiljedomare och får där samverka med andra\r\njurister och med partsintressen av olika slag och\r\nkan därefter utsättas för påståenden eller\r\nantydningar om särskilda relationer till enskilda\r\nparter.</pre><pre>När det gäller justitierådens verksamhet i\r\nlagstiftningsarbete såsom ordförande i utredande\r\nnämnder och annat är det alldeles klart att\r\njustitierådet därefter har en ytterligt speciell\r\nhållning till det rättsområdet. Han har där\r\nsamarbetat med andra jurister som kanske skall\r\ndöma i andra ärenden som vilar på denna domares\r\nuppfattningar när han då var ordförande i\r\nutredningsnämnden. Risken är, som jag ser det,\r\nmycket stor att denna domare, som har det högsta\r\nrättsskipande ansvaret i vårt land, i alltför hög grad\r\ni sin framtida verksamhet som domare och framför\r\nallt i sin relation till andra domare faller tillbaka på\r\nde uppfattningar som han intog i sin utredning.</pre><pre>Det är därför som jag anser att det främsta medlet\r\natt lyfta upp justitierådens ställning över varje\r\nmisstanke och över varje möjlighet till antydan\r\nvore att införa ett förbud mot bisysslor. Då skulle\r\ndet förbudet naturligtvis vara förenat med ett\r\nmycket rejält lönelyft. Vi måste komma ihåg, fru\r\njustitieminister, att en svensk dagstidning skrev om\r\ndet här ämnet. Det gjorde den möjligen i syfte att\r\nsälja lösnummer, men också alldeles säkert därför\r\natt den tidningen betraktade detta som något som\r\nmöjligen kunde vara ett allvarligt samhällsproblem.\r\nOch nog är det väl ändå ett allvarligt\r\nsamhällsproblem när landets högsta domare till\r\ndels håller sin levnadsstandard uppe med olika\r\nformer av bisysslor vid sidan av sin ansvarsfulla\r\nuppgift som domare.</pre><pre>Jag vill än en gång framföra mitt förslag, och det\r\nförefaller som om justitieministern i sin hand har\r\nmöjlighet att lösa lönefrågan. Alldeles klart är väl\r\natt om regeringen höjer ordförandens lön så följer\r\nde övriga justitieråden efter med sina krav i\r\nchefslönenämnden. Den frågan är alltså inget\r\nproblem.</pre><pre>Med det anförda, fru justitieminister, vill jag gärna\r\nha era synpunkter på de svårigheter jag har pekat\r\npå när det gäller att upprätthålla oförvitligheten när\r\nen person har många olika sysslor.</pre><pre>Anf. 20 Justitieminister LAILA FREIVALDS\r\n(s):</pre><pre>Herr talman! Såvitt jag förstår av Nic Grönvalls\r\ninlägg är det framför allt skiljemannauppdragen\r\nsom bekymrar honom. Jag hoppas därför att det\r\nkrav på ett förbud mot bisysslor i varje fall inte skall\r\ngälla justitierådens medverkan i\r\nlagstiftningsprocessen. Att utesluta landets högsta\r\njurister från det värdefulla bidrag de kan ge genom\r\nkommittéuppdrag vore verkligen att utarma\r\nrättsbildningen i Sverige.</pre><pre>När det gäller skiljemannauppdrag vill jag mot Nic\r\nGrönvall säga att jag anser det vara värdefullt att\r\nvåra domare på alla nivåer har möjligheter att\r\nockså engagera sig i den rättsskipning som sker\r\ninom ramen för skiljemannaförfarandet. Det är\r\ninget ovanligt för Sverige att domare har möjlighet\r\natt ta på sig den typen av uppdrag. Samma\r\nförhållanden gäller för övriga Norden.</pre><pre>För en domare som tar sådana uppdrag är det\r\nnaturligtvis viktigt att det inte kan uppstå en\r\nsituation där domarnas opartiskhet på något sätt\r\nkan komma i fråga. Det har också fattats\r\nregeringsbeslut som har inneburit att man har\r\nförbjudit domare att påta sig skiljemannauppdrag\r\nsom har varit av oacceptabel karaktär. Det handlar\r\nom uppdrag från enskild part. Jag anser att det är\r\nviktigt att se på formerna för dessa uppdrag och i\r\nvilket sammanhang de tas. Alla\r\nskiljemannauppdrag är inte acceptabla.</pre><pre>Nic Grönvalls lösning på problemet går via lönerna.\r\nJag är något förvånad över att han som\r\nutgångspunkt för sitt resonemang har att\r\njustitierådens engagemang i skiljemannaförfarande\r\nutgår från behovet av att skaffa sig högre\r\ninkomster. Nic Grönvall säger att det är ett\r\nallvarligt samhällsproblem att justitieråden för att\r\nlivnära sig måste ta skiljemannauppdrag. Det\r\nkanske kan vara av intresse att höra vilka löner\r\njustitieråden för närvarande har. Helt riktigt har\r\nregeringen beslutat om ordförandens lön, och den\r\när för närvarande 41 000 kr. i månaden. Övriga\r\njustitieråds lön är i dag 38 500 kr. Jag vill också peka\r\npå utvecklingen under senare år. Under drygt fyra\r\når har det skett en ökning av justitierådens löner\r\nfrån 24 000 kr. i månaden till 38 500 kr. Jag skulle\r\ntro att skälet till att justitieråden ägnar åt\r\nskiljemannauppdrag och lagstiftande uppdrag inte i\r\nförsta hand är för att kunna livnära sig utan för att\r\nde anser att det är värdefulla uppgifter, där de kan\r\nbidra till rättsutvecklingen i vårt land och öka sin\r\negen kompetens såsom domare.</pre><pre>Anf. 21 NIC GRÖNVALL (m):</pre><pre>Herr talman! Nej, det är alldeles självklart så, fru\r\njustitieminister, att dessa män och kvinnor inte\r\narbetar på sin fritid med skiljeuppdrag för att de\r\nskall kunna livnära sig. Man kan livnära sig på en\r\nlön på 41 000 kr., och på 38 500 kr. också för den\r\ndelen. Men det handlar om att åstadkomma en\r\nslutpost i domarkarriären som återger\r\ndomarkarriären attraktivitet för unga jurister som\r\nhar läggning för domaryrket. Och det handlar om\r\natt rätt avlöna och belöna personer som genom\r\nlångvariga studier, doktorsexamen och\r\nframgångsrik verksamhet i domaryrket eller i andra\r\njuristyrken har visat att de besitter den speciella\r\nförmåga som en domare måste ha. Det handlar om\r\natt belöna dem på ett rimligt sätt. Och då tycker jag\r\ninte, det måste jag säga, att de löner som\r\njustitieministern korrekt återgav är rimliga. Jag\r\nanser att det är en orimlig belöning för en lång och\r\ntung juristgärning, och den ger inte domarkarriären\r\nden karisma och den åtråvärdhet som vi behöver ge\r\ndomarbanan för att åter få dit de bästa juristerna\r\nvårt land kan producera.</pre><pre>Justitieministern säger att det finns\r\nskiljemannauppdrag som inte är lämpliga. Däri\r\nligger enligt mitt sätt att se svaret på min\r\nfrågeställning, nämligen att om det finns något\r\nskiljemannauppdrag som inte är lämpligt så kan\r\nförekomsten av skiljemannauppdrag innebära att\r\njustitieråden generellt kan ifrågasättas för att de\r\nägnar sig åt enskild domarverksamhet. Det skulle\r\nvi kunna undanröja om vi ställde kravet på dem att\r\navstå från det och i stället gav dem en ekonomisk\r\nomständighet som hade två goda egenskaper, dels\r\natt det ställs högre krav på dem, dels att man\r\ndärigenom skapar denna attraktivitet i\r\ndomarkarriären.</pre><pre>När det gäller lagstiftningsverksamheten är\r\njustitieråden en stor resurs. Men jag vill gärna\r\nerinra justitieministern om den helt nyligen\r\nframlagda propositionen om ersättare för\r\njustitieråd och dess avsikter. Det tycker jag i så fall\r\nskulle vara en alldeles rimlig lösning bl.a. för att\r\nundanröja den generande omständigheten att\r\njustitieråden ersätts med 120 kr. per dag. Det är en\r\nskam. Det kostar ju mer att administrera bidraget\r\nän att betala ut det. Men vi skulle framför allt också\r\nundanröja invändningen att dessa domare\r\nåsidosatte sin väsentliga uppgift i högsta domstolen\r\nunder den tid de sitter som utredningschefer i\r\nviktiga lagkommittéer och annat. Jag tycker att\r\njustitieministern skall överväga att ålägga\r\njustitieråden att under perioden då de tar stora\r\nutredningsuppdrag utträda ur domarverksamheten\r\noch låta en ersättare inträda för dem.</pre><pre></pre><pre>Anf. 22 Justitieminister LAILA FREIVALDS\r\n(s):</pre><pre>Herr talman! Jag delar Nic Grönvalls uppfattning\r\nså till vida att jag anser att det är mycket viktigt att\r\nvi ser till att domarbanan är en attraktiv yrkesbana\r\nför dugliga unga jurister. Det är också skälet till att\r\nvi under senare år har lagt ner mycken möda på att\r\nvidta åtgärder som gör att domstolsväsendet kan\r\nfungera på ett sådant sätt att det blir attraktivt att\r\narbeta i det.</pre><pre>Men det handlar inte bara om löner, även om jag\r\nockså anser att löner är en viktig fråga. Det är också\r\nandra typer av åtgärder som måste till. Det handlar\r\nom arbetssituationen i våra domstolar. Det handlar\r\nom intresse i själva arbetet -- hur arbetsuppgifterna\r\när utformade och vilka möjligheter man har att åta\r\nsig uppdrag vid sidan av som är av stort intresse. Jag\r\ntror att Nic Grönvall underskattar våra domare\r\navsevärt när han tror att det är enbart slutlönen i\r\nhögsta domstolen som avgör attraktiviteten för den\r\nbanan hos unga jurister. Jag tror också att det har\r\nmycket stor betydelse vad innehållet i arbetet i\r\ndomaryrket ger. Och därvidlag tror jag faktiskt att\r\nfrågan om bisysslor har en viss betydelse i\r\nsammanhanget.</pre><pre>Överläggningen var härmed avslutad.</pre><pre>5 § Svar på interpellation 1990/91:114 om folk-\r\noch bostadsräkningen</pre><pre>Anf. 23 Civilminister BENGT K Å\r\nJOHANSSON (s):</pre><pre>Herr talman! Margitta Edgren har frågat mig</pre><pre>--  om FoB 90s relation till Europakonventionen,</pre><pre>--  om uppgiftsinsamling för forskning utan att\r\nprecisera ändamålet med forskningen är i\r\növerensstämmelse med datalagen,</pre><pre>--  om FoB 90s användbarhet vid ett stort bortfall,</pre><pre>--  om hur utfallet av FoB 90 kommer att påverka\r\neventuella förslag till folkbokföringar under åren\r\nframöver samt</pre><pre>--  om hur jag ser på bortfallet och hur jag ämnar\r\nöka tilliten hos medborgarna för den datainsamling\r\nsom anses nödvändig.</pre><pre>Mina svar är följande.</pre><pre>När det gäller frågan om FoB 90s relation till\r\nEuropakonventionen och om ändamålet\r\növerensstämmer med datalagen så framgår såväl av\r\nEuroparådets dataskyddskonvention och\r\nrekommendation om forskning och statistik som av\r\nden svenska datalagen att ändamålet skall vara\r\nklart definierat. Ändamålet anger ramen för hur ett\r\nregister får utnyttjas. Genom FoB-lagen (SFS\r\n1989:329, ändrad 1989:908) har riksdagen slagit fast\r\natt ändamålet med FoB 90 är att framställa statistik,\r\ndvs. att framställa avidentifierat material.\r\nDärutöver har riksdagen preciserat att statistiken\r\nskall användas för samhällsplanering, forskning och\r\nallmän information.</pre><pre>Den restriktiva ändamålsregleringen har också\r\nkommit till uttryck i FoB-lagen genom\r\nbevarandebestämmelsen. Så snart det av SCB\r\nupprättade registret över FoB 90 inte längre behövs\r\nför framställning av den anslagsfinansierade\r\nstatistiken, skall det lämnas över till riksarkivet för\r\nförvaring.</pre><pre>Europakonventionen har omsatts till regler i den\r\ninhemska lagstiftningen, nämligen i den svenska\r\ndatalagen. Det är också med utgångspunkt i denna\r\nsom datainspektionen yttrat sig över förslaget till\r\nFoB-lag. Datainspektionen har inte haft något att\r\nerinra mot ändamålspreciseringen.</pre><pre>Frågan om FoB 90s användbarhet om bortfallet blir\r\nstort och om uppgifterna har förvanskats är för\r\ntidigt att besvara. Vi vet ännu inte hur stort\r\nbortfallet kommer att bli och det har ännu inte\r\ngjorts någon genomgång av FoB 90s kvalitet efter\r\ngenomförandet.</pre><pre>SCB har nyligen skickat ut en påminnelse till\r\n598 000 personer. Erfarenhetsmässigt leder\r\npåminnelsen till att en stor del av dem som inte\r\nsvarar i första omgången då lämnar in sina\r\nuppgifter. Målet är naturligtvis att nå en\r\nsvarsfrekvens som är jämförbar med tidigare\r\nundersökningar. Vi kan redan konstatera att\r\nantalet svar som har kommit in har ökat väsentligt\r\nefter påminnelsen. Vid internationella jämförelser\r\nhar de svenska folk- och bostadsräkningarna\r\nnormalt en hög svarsfrekvens.</pre><pre>I folk- och bostadsräkningen görs en\r\nkontrollundersökning, som har till syfte att\r\nkontrollera kvaliteten i framtagen statistik. Den\r\nskall visa om lämnade uppgifter förvanskats så\r\nmycket att det skulle minska undersökningens\r\nanvändbarhet. Personer som lämnat blanketter\r\nmed uppenbart felaktiga uppgifter får dock en\r\nomedelbar anmodan att lämna in ny blankett. De\r\nrapporter FoB-kontoren lämnat till SCB visar att\r\ndet är relativt få som medvetet förvanskat svaren.</pre><pre>Frågan om hur utfallet av FoB 90 kommer att\r\npåverka eventuella förslag till folkbokföringar\r\nunder åren framöver förstår jag inte. Det finns\r\nnumera inte någon koppling mellan folk- och\r\nbostadsräkningen och den löpande\r\nfolkbokföringen.</pre><pre>Avslutningsvis har Margitta Edgren frågat mig hur\r\njag ämnar öka tilliten hos medborgarna för den\r\ndatainsamling som bedöms vara nödvändig i\r\nframtiden.</pre><pre>Jag menar att framför allt tre aspekter är\r\navgörande. Den ena är att förberedelsearbetet görs\r\nmycket grundligt, såsom i FoB 90, och att de som\r\nvarit med och fattat besluten tar ansvar för dem.\r\nDen andra är att de uppgifter som medborgarna\r\nlämnar uppfattas som nödvändiga och att de\r\nanvänds. Den tredje är att uppgifterna hanteras på\r\nett sätt som medborgarna känner förtroende för.</pre><pre>Det är alltid nödvändigt att fortlöpande pröva\r\ninriktning och omfattning av denna typ av\r\nundersökningar och i vilken grad de kommer till\r\nnytta. Det är hela tiden en avvägning mellan nytta,\r\nkostnader och människors attityder. Jag vill erinra\r\nom att nuvarande folk- och bostadsräkning har en\r\nhelt annan uppläggning än de räkningar som\r\ngenomfördes på 60-talet. Jag vill också erinra om\r\natt den av regeringen tillsatta\r\nstatistikkommissionen för 1990 års folk- och\r\nbostadsräkning arbetar med frågor som rör\r\nframtida folk- och bostadsräkningar.\r\nIntegritetsskyddet och datasäkerheten måste\r\nvidare ses över kontinuerligt och förbättras både\r\nvad gäller lagstiftning och teknik. Jag kan i detta\r\nsammanhang nämna översynen av datalagen,\r\narbetet med registerlagar på olika områden samt\r\nnya krypteringsmetoder.</pre><pre>För egen del tror jag inte att man kan klara sig utan\r\ndet slag av uppgifter som FoB-materialet\r\nrepresenterar om vi vill göra anspråk på att kunna\r\nanalysera samhällsförändringar och\r\nsamhällstillstånd.</pre><pre>Anf. 24 MARGITTA EDGREN (fp):</pre><pre>Herr talman! Jag tackar för svaret. Att jag skrev\r\nmin interpellation utlöstes av att jag läste\r\nprotokollet från frågedebatten mellan Claes\r\nRoxbergh och civilministern i december. På en\r\nfråga hur det kunde komma sig att ett mindre antal\r\nskickade in uppgifter till FoB 90 svarade\r\ncivilministern att det berodde på de villoläror som\r\nspreds. Jag blev upprörd över detta uttalande, för\r\njag tycker att det speglar en sådan nedlåtenhet och\r\nen brist på respekt på vanliga människors förmåga\r\natt avgöra i vilken mån de känner sig kränkta i sin\r\nintegritet eller känner intrång. Denna känsla är\r\nfaktiskt olika hos oss alla, och vi måste ta hänsyn till\r\nden mest känsliga nivån.</pre><pre>När det gäller kvalitetsfrågorna sade\r\nfinansutskottet i sitt betänkande om FoB 90 att om\r\nkvaliteten på materialet skall bli bra måste\r\nsvarsfrekvensen vara hög. FoB 85 hade en\r\nsvarsfrekvens på 91,1 % efter vitesföreläggande.\r\nSvarsfrekvensen för FoB 90 verkar faktiskt bli\r\nsämre. I december hade 700 000 människor inte\r\nskickat in uppgifterna, och nu har man sänt ut drygt\r\n600 000 påminnelser. Detta tyder på att bortfallet\r\nblir större än tidigare. Vilket bortfall anser\r\ncivilministern att man skall kunna acceptera för att\r\nkvaliteten på materialet skall kunna fylla\r\nfinansutskottets krav?</pre><pre>Till detta kan föras den debatt och den rapport som\r\nriksrevisionsverket nu har publicerat om kvaliteten\r\npå dataregister och datainsamling i allmänhet.\r\nVerket säger att det finns mängder av fel och att\r\nstatistiken blir missvisande när den används för\r\nandra syften än dem som den har insamlats för.\r\nRiksrevisionsverkets slutsats är att det är omöjligt\r\natt bygga upp felfria dataregister. Dessa register,\r\nsom i sig inte är felfria och som i sig har en\r\nsvarsfrekvens som inte håller en tillräcklig kvalitet,\r\nskall nu ligga till grund för planering och forskning\r\nför framtiden. Jag vill fråga civilministern om det\r\növer huvud taget är möjligt att använda materialet\r\nsom det är tänkt.</pre><pre>Sedan är frågan om förfarandet överensstämmer\r\nmed Europakonventionen. Artikel 5 i\r\nkonventionen säger att uppgifter inte får lagras i\r\nidentifierbart skick längre än nödvändigt. Ändå\r\nfinns samtliga FoB sedan 1960 lagrade på\r\nmagnetband på individnivå. Är detta i\r\növerensstämmelse med artikel 5 i\r\nEuropakonventionen? Hur skall vi uppfylla artikel\r\n8, som säger att varje människa som är registrerad\r\nskall kunna få bekräftat huruvida\r\npersonuppgifterna stämmer och få sig tillskickade\r\nuppgifterna i begriplig form? Samma artikel säger\r\natt man skall kunna få upprättelse om uppgifterna\r\när felaktiga. Vilken beredskap, civilministern, finns\r\ndet om sex miljoner svenskar vill ha utdrag ur och\r\nrättelse införd i FoB-registret?</pre><pre>Artikel 6 säger att uppgifter som kan avslöja\r\nrasursprung, politiska åsikter, hälsa och sexualliv\r\ninte får registreras. Hur stämmer detta med\r\nblankettens fråga nr 6 som gäller samboende, där\r\ndet homosexuella samboendet stökar till det? Den\r\nsom inte har fyllt i den rutan skall inte få böta, men\r\natt inte fylla i den kan också tolkas av människor\r\nmed smutsiga motiv. Vad är avsikten med att\r\nutländska namn skall skrivas fonetiskt? Avslöja\r\nrasursprung kan det definitivt.</pre><pre>Jag är mycket medveten om att Sverige inte är\r\njuridiskt bunden av konventionen i Europarådet,\r\nmen moraliskt borde vi rätta oss efter den.</pre><pre>Under åren årens lopp har det också skett en\r\nförskjutning i ändamålet med FoB-\r\nundersökningarna från administrativ planering till\r\nmera forskningsändamål. Därmed menar jag att\r\ninternationella forskningsetiska regler borde gälla.\r\nDe säger att alla undersökningar skall bygga på\r\ninformerat samtycke och möjlighet att hoppa av\r\noch sluta medverka när som helst under processen.</pre><pre>Självfallet skall vi ha en seriös och fri forskning,\r\nmen den får hålla sig till de metoder som är socialt\r\noch mänskligt acceptabla och inte bara till vad som\r\när tekniskt möjligt. Med forskningens frihet följer\r\näven ett ansvar. Därför stiftades en datalag.</pre><pre>Avslutningsvis, herr civilminister. Att inte skicka in\r\ndessa uppgifter är en folklig protest mot vad som\r\nuppfattas som registrerande för registrerandets\r\negen skull och en protest mot integritetsintrång.\r\nFörtroendet ökar inte ens av att det vetenskapliga\r\nrådet på SCB med en lång rad professorer\r\nuppmanas att ge sig in i debatten för att svenskarna\r\nskall få en positivare inställning till\r\ndatainsamlingar. I tider då samhället skall spara\r\nmiljoner och miljarder ger vi ut 200 miljoner på att\r\nsamla in uppgifter som finns eller som inte används.\r\nSvenskarna är mera förnuftiga än så.</pre><pre>För datainsamlingar torde loppet vara kört under\r\növerskådlig tid. För oss politiker handlar det nu om\r\natt bygga upp ett nytt förtroende. Det gör hot om\r\nböter knappast. Den riktigt stora frågan,\r\ncivilministern, är: Hur bygger vi upp detta\r\nförtroende?</pre><pre>Anf. 25 CLAES ROXBERGH (mp):</pre><pre>Herr talman! Jag vill anknyta till den debatt som\r\njag och civilministern förde före jul. Civilministern\r\nsäger att riksdagen har slagit fast att ändamålet för\r\nFoB 90 är att framställa statistik, dvs. att framställa\r\navidentifierat material. Därutöver har riksdagen\r\npreciserat att statistiken skall användas för\r\nsamhällsplanering, forskning och allmän\r\ninformation.</pre><pre>Jag frågar mig återigen, som jag gjorde under den\r\ndebatten: Varför i hela friden måste vi ha ett\r\nidentifierat material ned på individnivå för att\r\nframställa ett avidentifierat material? Det begriper\r\njag inte, och jag skulle gärna vilja ha svar på den\r\nfrågan.</pre><pre>Ytterligare ett problem är att detta material skall\r\növerlämnas till riksarkivet för förvaring i på\r\nindividnivå identifierat skick. Återigen samma\r\nfråga: Varför i hela friden skall vi kunna läsa att\r\nJohansson i Henån bodde på det och det viset? Det\r\nsaknar totalt intresse. Det räcker att veta att si och\r\nså många i Henån bodde på det viset.</pre><pre>Förra gången fick jag inte något vettigt svar från\r\ncivilministern på frågan varför man skulle göra så.\r\nJag har ännu inte hört någon i debatten föra fram\r\nett vettigt argument för att man måste ha det på det\r\nhär sättet.</pre><pre>Det naturliga vore självfallet att när ett sådant här\r\nmaterial har insamlats -- jag ifrågasätter dock\r\nkraftigt att det över huvud taget skulle ske i denna\r\nform -- skulle den första åtgärden vara att\r\navidentifiera materialet. Sedan kan vi använda det\r\nför vetenskapliga studier av olika slag, för\r\nsamhällsplanering och annat, och då är det också\r\nofarligt för individen. För att vi skall kunna skapa\r\nett förtroende hos allmänheten för denna typ av\r\nstatistikinsamling menar jag att kravet är att det\r\nskall avidentifieras.</pre><pre>Jag tror inte att svenska folket kommer att\r\nacceptera nuvarande ordning. Visserligen är det,\r\nom jag minns rätt, bara en trettiondedel av\r\nmaterialet som är speciellt insamlat, medan resten\r\ntas från befintliga register, men om hanteringen\r\nskall omfattas av ett förtroende från svenska folket\r\nmåste vi lägga upp detta på ett annat sätt.</pre><pre>Anf. 26 Civilminister BENGT K Å\r\nJOHANSSON (s):</pre><pre>Herr talman! Jo, Margitta Edgren, jag står för att\r\ndet har spritts i hög grad vilseledande information i\r\nsamband med FoB-insamlingen. Jag tycker att det\r\när generande för många att man har bidragit till det\r\noch att så få har varit beredda att upprätthålla\r\nnågonting som vi faktiskt har förberett under lång\r\ntid. Vi har verkligen försökt att tränga igenom alla\r\nde problem som finns och skapat förutsättningar\r\nbåde för att man skulle få en bred parlamentarisk\r\nenighet kring insamlingen i utredningssammanhang\r\noch för att man sedan i riksdagen skulle veta vad\r\nuppgifterna är till för.</pre><pre>Det bortfall som det handlar om är fortfarande\r\nbetydande, men genom den påminnelse som har\r\ngått ut har nu antalet inkomna svar stigit så att det\r\nmotsvarar 92 % av materialet. Det är långt mer än\r\nvad man i andra länder anser behövs för att det skall\r\nvara rimligt att göra denna typ av\r\nstatistikinsamling. I USA går man ut och knackar\r\npå dörrarna för att få en sådan här typ av folk- och\r\nbostadsräkning. Sådana görs i alla länder, och det\r\nhar dessutom utfärdats en rekommendation att det\r\nskall göras just under 1990. I Norge har man en\r\nsvarsnivå på 75 %, vilket man givetvis är bekymrad\r\növer, men man anser ändå inte att pengarna för\r\ndetta är bortkastade.</pre><pre>Vi har av tradition en mycket hög svarsfrekvens i de\r\nhär undersökningarna, och det tycker jag är mycket\r\nviktigt för tillförlitligheten, användbarheten och\r\nrelevansen vad gäller de uppgifter som kommer in.</pre><pre>Jag har, Margitta Edgren, ganska noggrant gått\r\nigenom det som står i Europarådets konvention.\r\nJag vet inte hur mycket Margitta Edgren har trängt\r\nin i konventionen, men jag har läst den och tycker\r\nnog att det både i dess formuleringar och i\r\nutvecklingen av konventionstexten är alldeles\r\ntydligt att man har velat möjliggöra denna typ av\r\nundersökningar, för att t.ex. underlätta\r\nbedrivandet av forskning på viktiga medicinska\r\nområden.</pre><pre>Det talas i de förklarande texterna uttryckligen om\r\natt det är viktigt att man inte hindrar\r\npersonuppgifter för forskning om t.ex. barns\r\nutveckling, hjärtsjukdomar, medicinska\r\nbehandlingars effektivitet, viktiga socialpolitiska\r\nåtgärder osv. Man tar alltså upp just sådant som är\r\nett viktigt syfte med folk- och bostadsräkningen.</pre><pre>I det sammanhanget vill jag säga till Claes\r\nRoxbergh att skälet till att man inte avidentifierar\r\nuppgifterna är att de skall vara användbara vid t.ex.\r\nepidemiologiska undersökningar. Om man skall\r\nkunna kartlägga i vilken utsträckning det finns\r\nsamband mellan bostadsort, yrke och olika typer av\r\nsjukdomar, kan man inte avidentifiera detta. Då\r\nmåste man kunna spegla samvariansen, och oavsett\r\nom man använder ett visst nummer eller\r\npersonnummer eller hur det går till -- det spelar\r\ningen roll -- är detta inte möjligt om man\r\navidentifierar materialet.</pre><pre>Men det centrala, Claes Roxbergh, är ju att inget\r\nmaterial lämnas ut till forskare i identifierat skick.\r\nDet är bara avidentifierat material eller\r\nstatistiktabeller som lämnas ut. Vi bevarar vidare\r\nmaterialet i riksarkivet under fullständigt\r\nbetryggande omständigheter. Inget missöde har\r\nkunnat påvisas i hanteringen av detta material\r\nunder det trettiotal år som folk- och\r\nbostadsräkningarna har pågått.</pre><pre>Jag blir, Margitta Edgren, vidare litet upprörd över\r\nbenägenheten att helt negligera forskarna vid SCB.\r\nDär är en ganska representativ samling av viktiga\r\nforskningsområden företrädd. Jag tycker att det är\r\nen ganska egendomlig slutsats att de berörda\r\nsvenska forskarna, bara därför att de är knutna till\r\nSCB inte skulle vara intresserade av dessa frågor\r\neller skulle ha någon annan mening än att dessa\r\nforskningsuppgifter är mycket viktiga. De har\r\nnaturligtvis yttrat sig just mot bakgrund av att de är\r\nmedvetna om hur viktigt detta material är för\r\nforskningen. Det är också denna typ av\r\nbedömningar som har legat till grund för\r\ngenomförandet av denna undersökning.</pre><pre>Jag vill också säga till Margitta Edgren att hennes\r\nparti inte har ansett att folk- och bostadsräkningar\r\när onödiga. De tyckte inte att en sådan behövdes\r\når 1990, men det har inte uttalat att de skulle vara\r\nfullständigt onödiga. I det avseendet intar såvitt jag\r\nförstår Margitta Edgren en särståndpunkt, inte\r\nbara i förhållande till de flesta som har debatterat\r\ndessa frågor utan också i förhållande till sitt eget\r\nparti.</pre><pre></pre><pre>Anf. 27 MARGITTA EDGREN (fp):</pre><pre>Herr talman! Det är märkbart att civilministern\r\nhelt undviker över att bemöta mig när det gäller\r\nfrågan om kvalitén på materialet. Det kan\r\nnaturligtvis inte heller vara lätt med tanke på den\r\nrapport som nu finns från riksrevisionsverket.</pre><pre>Den avgörande frågan när det gäller människors\r\nvilja att vara med är ju om de vet vad materialet\r\nskall användas till. Det påstår civilministern att de\r\nvet, och det påstår jag att de inte vet. Så länge som\r\nordet forskning inte definieras till sitt ändamål och\r\nsyfte kan människor inte veta det; speciellt i ljuset\r\nav att materialet i sig -- den ofantliga tillgången på\r\nmaterial som kan användas för social och\r\nsocialmedicinsk forskning -- också kan framkalla\r\nbehov av forskning inom områden där problemen\r\noch även lösningarna är kända.</pre><pre>Detta gäller t.ex. äldrevården, där vi ju har vetat --\r\nbl.a. genom folk- och bostadsräkningen -- att vi har\r\nen åldrande befolkning som har speciella behov när\r\ndet gäller sättet att bo och leva, och att det ökande\r\nantalet äldre människor medför behov av\r\nannorlunda vårdplatser, annorlunda boende och\r\nannorlunda sjukvård. Ändå har vi kaos i\r\näldrevården. Det är ett exempel på sådant som\r\nbidrar till människors misstro till att de insamlade\r\nuppgifterna används på ett sätt som verkligen\r\nfrämjar samhällets förmåga att se framåt och lösa\r\nmorgondagens problem.</pre><pre>När det gäller jämförelsen med utlandet är det ju så\r\natt 26 länder i Europa skall genomföra en\r\nfolkräkning. Men man kan inte jämföra den med\r\nSveriges. Utomlands är folkräkningen oftast\r\nfrivillig, den innehåller inga personnummer -- den\r\nmedger alltså inga framtida samkörningar -- och\r\nden är inte vitesförelagd; i och med frivilligheten\r\nfinns det inga hot om böter. I Holland gjorde man\r\n1983 en insamling som det visade sig att 20 %\r\nbojkottade. Den gör man ju inte om. I Tyskland\r\n1987 var det ett oerhört motstånd och ett mycket\r\nstort bortfall. Det förklarades där av att man hade\r\nbistra erfarenheter av hur register hade använts\r\nunder Tysklands historia, t.ex. av nazisterna då de\r\nville få tag på sina fiender. Så glättad är alltså inte\r\nbilden om vi ser på Europa.</pre><pre>Jag vill avsluta med att säga att jag inte på något\r\nsätt är ute efter att misskreditera forskare i Sverige,\r\nmen vi måste ändå vara realistiska. Forskare är som\r\nvanliga människor; de har fel, de har brister och de\r\nhar förtjänster. Det finns ingen allmän känsla hos\r\nmig att de skulle avvika från detta. Men vad jag\r\nyttrade på var att inte heller de får, även om syftet\r\när gott, bryta mot de lagar som vi har i Sverige.</pre><pre>Anf. 28 CLAES ROXBERGH (mp):</pre><pre>Herr talman! Civilministern beklagar att vi inte står\r\nupp och försvarar folk- och bostadsräkningen.\r\nProblemet är ju, menar jag, att den inte görs på ett\r\nsätt som går att försvara.</pre><pre>Sedan till frågan om avidentifiering och\r\nidentifiering. När jag pratar om avidentifiering\r\nmenar jag att namn och minst de fyra sista siffrorna\r\ni personnumret skall bort. De uppgifter\r\ncivilminstern nämnde, bostadsort, yrke och ålder,\r\när inga problem. De kan stå kvar. Men\r\nförutsättningen för det som jag menar med en\r\navidentifiering är att man tar bort de uppgifter som\r\ngör att man kan peka ut en enskild person i\r\nmaterialet.</pre><pre>Jag återkommer alltså till frågan: Varför tas inte de\r\nhär uppgifterna bort ur registret när de väl är\r\ninsamlade? Jag tror att det kanske är så att oviljan\r\natt ta bort dessa uppgifter egentligen bara visar på\r\ndet registreringsvansinne som finns. Det betyder\r\nalltså att det som en gång är registrerat skall\r\nbevaras för evärdlig tid.</pre><pre>Det finns ingen myndighet i det här landet som är\r\nberedd att släppa ifrån sig en uppgift som är\r\nregistrerad. Är uppgiften registrerad skall den\r\nsparas. Det är problemet. Enda sättet att angripa\r\ndetta är att se till att så litet som möjligt registreras.\r\nMen om det går att ändra inställningen, dvs. att\r\nsaker och ting som registreras så småningom tas\r\nbort ur registren, är jag beredd att acceptera litet\r\nmera registrerande. Vi får välja på vilken sida vi\r\nskall utkämpa bataljen. I dag är jag beredd att\r\nkämpa för att vi skall registrera absolut så litet som\r\nmöjligt, eftersom det inte går att ta bort uppgifter\r\nur registren när de en gång är insamlade.</pre><pre>Anf. 29 Civilminister BENGT K Å\r\nJOHANSSON (s):</pre><pre>Herr talman! Jag vet inte om jag gläder eller sätter\r\nner humöret på Margitta Edgren om jag säger att\r\n93,8% av dem som har fått blanketten har besvarat\r\nden. Det är en kraftig ökning med hjälp av det\r\nutskick som nyligen gjordes och som har nått\r\nmånga kanske först nu i dagarna. Det är också en\r\nkraftig ökning när det gäller Stockholm.</pre><pre>Jag vill inte ge mig in i en diskussion om de exakta\r\nstatliga effekterna av en eller annan procentnivå.\r\nMen det är en utomordentligt hög siffra jämfört\r\nmed många länder.</pre><pre>Det intressanta, Margitta Edgren, är att alla länder\r\nanser sig behöva någon typ av folk- och\r\nbostadsräkning. Det kan hända att vi har en högre\r\nambitionsnivå i vårt land och att vi därför är\r\nangelägna om att kunna följa viktiga samband,\r\nt.ex. hur arbetsmiljön utvecklas. Man har kanske\r\ninte vare sig möjlighet eller intresse i andra länder\r\natt göra den typen av konklutioner.</pre><pre>Jag har naturligtvis kommit att sysselsätta mig\r\nmycket med detta, bl.a. med vilken typ av material,\r\nundersökningar och forskarresultat som man kan få\r\nut, bl.a. för den regionala och lokala\r\nsamhällsplaneringen. Jag tycker att Margitta\r\nEdgren tecknar en nidbild när hon säger att det är\r\nkaos i äldrevården och att om det hade gjorts bra\r\nundersökningar hade det inte behövt vara så. Det\r\nsker nu en stor förändring av äldreomsorgen som\r\nbl.a. bygger på att vi vet ganska mycket om hur\r\nvårdbehoven förändras i vårt land. Detta är ett\r\nuttryck för att det behövs en hög ambitionsnivå för\r\ndenna typ av material och undersökningar för att\r\nundvika att det blir svårigheter att veta hur t.ex.\r\nefterfrågan på olika typer av vård utvecklas.\r\nSlutsatsen av Margitta Edgrens egna resonemang\r\när att man bör göra allt för att medverka till att det\r\ngörs bra undersökningar, inte sprida olika typer av\r\nvilloläror.</pre><pre>I de propositioner, i det material som finns, i de\r\nrapporter som finns från SCB, finns det tillräckligt\r\nmed underlag för att kunna ta ställning till om\r\ninformationen är viktig eller ej. Man kan inte\r\nbegära att varje enskild person som får detta brev\r\nmed posten skall veta vilken betydelse denna\r\ninformation har för olika forskningsändamål eller\r\nför samhällsplaneringen. Men vi som är politiker\r\nhar en uppgift att både sätta oss in i materialet och\r\natt kanske försvara det, om vi har kommit till\r\nslutsatsen att materialet är viktigt. Man kan allmänt\r\nfalla för populistiska drag i diskussionen och säga\r\natt detta är farligt för integriteten. Men alla som har\r\nsysslat med denna typ av frågor vet att denna\r\ninformation hanteras med yttersta varsamhet.\r\nDatainspektionen har varit inkopplad, och allt görs\r\nför att ingen skall behöva känna det som om de\r\nganska få uppgifterna på blanketten lämnas ut på\r\nett sätt som skulle kunna rubba den enskildes\r\nintegritet.</pre><pre>Jag vill till Claes Roxbergh säga att man självfallet\r\nskulle kunna ha ett material som var mer suddigt,\r\nmen då blir också rapporterna mer suddiga. Jag\r\nförstår egentligen inte vad det gör för skillnad att\r\nbehålla materialet under utomordentligt trygga\r\nformer i riksarkivet, så att det kan användas för\r\nprecisa analyser av t.ex. sambandet mellan\r\narbetsmiljö, yrke och socialmedicinska och\r\nmedicinska effekter. Det finns inget som helst\r\nintresse att behålla identifieringen av den\r\nanledningen att man på något sätt skulle vara\r\nintresserad av individen. Ingen har någonsin\r\nkunnat hävda, Claes Roxbergh, att materialet\r\nanvänts på det sättet.</pre><pre>Margitta Edgren sade att också forskarna måste\r\nfölja de lagar vi har. Jag förstår ännu mindre vad\r\nMargitta Edgren är ute efter när hon nu kastar sig\r\növer forskarna. Vem har hävdat att forskarna inte\r\nföljer dessa lagar eller att de skulle ha en annan\r\ntolkning av lagstiftningen på detta område när det\r\ngäller hur materialet från folk- och\r\nbostadsräkningen får användas? Jag har inte hört\r\ntalas om att det skulle finnas någon annan\r\nuppfattning om detta. Det forskarna har gjort är att\r\nde har motiverat varför detta material är viktigt,\r\noch de har angett hur det kan och skall användas för\r\nforskningen. Att de i detta sammanhang på något\r\nsätt gör våld på lagstiftningen har jag inte hört talats\r\nom.</pre><pre>Anf. 30 CLAES ROXBERGH (mp):</pre><pre>Herr talman! Min tes är, och det påstår jag även\r\nom civilministern inte låtsas om att han förstår det,\r\natt en avidentifiering av materialet inte ger någon\r\nsuddighet. Jag menar att det går precis lika bra att\r\ngöra vetenskapliga undersökningar med detta\r\nmaterial utan att t.ex. veta att det är Johansson i\r\nHenån som är en viss person, detta under\r\nförutsättning att uppgifter om ålder, yrke och andra\r\nfaktorer finns kvar. Det är inget som helst problem.</pre><pre>Civilministerns inställning tycks vara: Har vi nu\r\nregistrerat dessa uppgifter och de hittills inte har\r\nmissbrukats, kan de väl lika gärna få vara kvar. Det\r\när den inställningen som är så katastrofal. Om det\r\nfinns uppgifter som vi inte har någon användning\r\nför, och som ökar människors misstroende, varför\r\ndå inte ta bort dem?</pre><pre>Anf. 31 MARGITTA EDGREN (fp):</pre><pre>Herr talman! Det jag syftade på var att man på\r\ndatainspektionen ansett sig tvingad att i höstas\r\nanmäla Karolinska institutet till åklagare, eftersom\r\ndet efter åratals påstötningar ändå inte uppfyllt\r\ndatalagens bestämmelser om hur registren skall\r\nhanteras. Det var vad jag syftade på när jag sade att\r\nockså forskarna måste följa datalagen.</pre><pre>En fråga som också är intressant i detta\r\nsammanhang är om kommunerna använder det\r\nunderlag och de möjligheter de får genom FoB för\r\nsin kommunala planering. Enkäter visar att väldigt\r\nmånga kommuner fortfarande inte använt\r\nuppgifterna från år 1985. Detta visar att\r\nkommunerna anser att de inte har något behov av\r\ndessa uppgifter eller att de kan skaffa dem på något\r\nannat sätt för att få kontroll över kommunens\r\nproblem.</pre><pre>Skall materialet vara underlag för den forskning\r\nsom vi alla är beroende av, måste vi inse att\r\nkvalitetsfrågorna är viktiga. Jag delar den\r\nuppfattningen. Det går inte i praktiken att samla in\r\nuppgifter om människor som är relevanta i ett\r\nsammanhang och sedan använda dem i ett helt\r\nannat, eftersom det är helt omöjligt att definiera\r\nfrågorna. Inte ens så enkla frågor som: Är ni gift?\r\nVar bor ni? kan besvaras med fullständig\r\notvetydighet i alla situationer. Det är svårt att hålla\r\nkvaliteten uppe i dessa register där man dels samlar\r\nin nya uppgifter, dels samkör dem med uppgifter\r\nfrån andra register. Att det är omöjligt att bygga ett\r\nfelfritt datasystem som har vi så smått insett. Det\r\ngår inte. Men detta felaktiga eller icke felfria\r\ndataregister använder vi för andra uppgifter, vi\r\nanvänder det för samhällsplanering osv. Det är inte\r\nmeningsfullt att göra detta.</pre><pre>Anf. 32 Civilminister BENGT K Å\r\nJOHANSSON (s):</pre><pre>Herr talman! Den diskussion som Claes Roxbergh\r\noch jag hamnar i blir lätt mycket teknisk. Hur skall\r\nman kunna använda ett material där individerna är\r\nidentifierbara och därigenom kan följas för att få\r\nfram specifika ting? Det är viktigt att komma ihåg\r\natt när man t.ex. i epidemiologiska studier skall\r\nfölja individer måste man veta vad de är för\r\nindivider. Vid befolkningsomflyttningar är det,\r\nsäger forskarna, utomordentligt intressant att se\r\nvad detta fått för effekter. Inte därför att de är\r\nintresserade av individen -- Johansson i Henån\r\nkänner jag, men honom känner inte forskarna när\r\nde får ut detta material. Det lämnas inte ut något\r\nsådant material; de är inte intresserade av det\r\nmaterialet.</pre><pre>Vi kan t.ex. inte göra något åt att människor blir\r\nsjuka. Det märks på andra sätt. Däremot är det\r\nviktigt att veta om samma personer som finns på en\r\nviss ort vid ett visst tillfälle kanske har fått vissa\r\nsjukdomar eller om man kanske kan se variationer\r\ni hälsomönstret av betydelse för om slutsatser om\r\nhur samhällsutvecklingen går i vårt land. Jag tycker\r\natt detta snarast är en teknisk diskussion, Claes\r\nRoxbergh, som det finns all anledning att föra med\r\nforskarna för ta reda på om de kan hantera det här\r\npå ett annat sätt, med mindre grad av precision osv.</pre><pre>Jag har låtit mig övertygas om att om man\r\navidentifierar materialet i riksarkivet och\r\ndärigenom inte längre vet vad det är för individer,\r\ninte vet namnet osv., blir det här materialet\r\nväsentligt annorlunda, mindre användbart, och för\r\nvissa mycket viktiga syften, framför allt när det\r\ngäller långtidsstudier, blir det helt ointressant.</pre><pre>Kommunerna köper mängder av FoB-statistik,\r\nMargitta Edgren. Det framgår inte alltid. Varken i\r\nfullmäktige eller i nämnden talar man om att det\r\nkommer därifrån. Materialet finns alltså\r\ntillgängligt.</pre><pre>När det gäller kvalitetsfrågorna så görs det\r\nsärskilda studier av att kvaliteten upprätthålls i\r\ndetta. Jag är glad, trots desinformation, att vi nu i\r\ndet här materialet har fått en bättre kvalitet och fler\r\nsom har lämnat uppgifter. Det ligger på en ganska\r\nhög nivå.</pre><pre>Får jag avslutningsvis bara säga att jag tycker att en\r\ndel av den här debatten är antiintellektuell i den\r\nmeningen att man inte har respekt för att vi kan\r\nresonera kring den här typen av material och att det\r\när viktigt att vi försöker skaffa oss information om\r\ndetta. Det är ganska enkelt att säga: Varför skall vi\r\nlämna en massa uppgifter? -- som om statistik över\r\nhuvud taget bara är till för att besvära människor.\r\nDet är faktiskt inte fallet. Jag tycker nog att det i\r\nvissa hänseenden kan sägas vittna om bristande\r\nintresse när man tycker att det bara är onödigt att\r\nanvända statistikinsamling, t.ex. i folk- och\r\nbostadsräkningen.</pre><pre>Talmannen anmälde att Margitta Edgren och Claes\r\nRoxbergh anhållit att till protokollet få antecknat\r\natt de inte ägde rätt till ytterligare inlägg.</pre><pre>Överläggningen var härmed avslutad.</pre><pre>6 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:K22--K31 till konstitutionsutskottet</pre><pre>7 § Meddelande om information från\r\nregeringen</pre><pre>Anf. 33 TALMANNEN:</pre><pre>Kammarens sammanträde torsdagen den 24\r\njanuari kl. 14.30 inleds med att statsrådet Lena\r\nHjelm-Wallén lämnar information om\r\nkatastrofinsatser rörande Mellanöstern och Afrika.</pre><pre>8 § Anmälan om interpellation</pre><pre>Anmäldes att följande interpellation framställts</pre><pre>den 23 januari</pre><pre>1990/91:132 av Paul Ciszuk (mp) till\r\nförsvarsministern om vapenfri tjänst:</pre><pre>Riksdagen gav i höstas (1990/91:FöU4) regeringen\r\ntillkänna att ''den är beredd att frångå sin tidigare\r\nrestriktiva inställning till att avskaffa det nuvarande\r\nprövningsförfarandet'' vad gäller vapenfri tjänst\r\ninom värnpliktssystemet. Den ansåg vidare ''att den\r\nnuvarande prövningen bör ersättas med en annan\r\nordning som lägger ett större ansvar på den\r\nenskilde''.</pre><pre>Riksdagen framhöll också ''det orättvisa i systemet\r\ngenom att det ger verbalt begåvade bättre\r\nförutsättningar att få sina ansökningar beviljade''.</pre><pre>Riksdagen hade förståelse för att en del sökande\r\nkan uppleva prövningen som kränkande. Ett\r\nbehållande av systemet framstod enligt riksdagens\r\nmening ''än mera omotiverat genom att antalet\r\nfrikallelser från värnpliktstjänstgöringen av andra\r\nskäl påtagligt ökat under senare år''.</pre><pre>Riksdagens tillkännagivande gjordes med\r\nanledning av fyra motioner (s, fp, vp och mp) där\r\ntvå yrkade på förändring av nuvarande system och\r\ntvå yrkade på att prövningsförfarandet skulle\r\navskaffas.</pre><pre>Regeringen har i budgetpropositionen aviserat\r\nintresse för förslag om att värnpliktiga skall kunna\r\nrekryteras direkt till civilförsvaret eller till en\r\nsamhällstjänst inom sjukvården. Motioner finns om\r\natt nuvarande värnpliktssystem borde utvecklas\r\noch ges uppgifter inte bara inom nuvarande\r\ntotalförsvar utan även inom miljövård, naturvård\r\noch människovård. Många skäl talar för en sådan\r\nutveckling -- inte minst möjligheterna att\r\nhärigenom behålla den demokratiskt värdefulla\r\nvärnpliktsprincipen och att hålla en mera flexibel\r\nmilitär beredskap. Den militärteknologiska\r\nutvecklingen har medfört att man, som framgår av\r\növerbefälhavarens utredningar, endast med kraftigt\r\nutökad budget både kan anskaffa moderna\r\nstridsfarkoster (JAS-Gripen, stridsvagnar osv.) och\r\nvapenutbilda alla värnpliktiga.</pre><pre>Förutom de mänskliga skäl, som alltid funnits mot\r\nprövningsförfarandet, finns nu således också starka\r\nförsvarspolitiska och ekonomiska skäl emot. Ett i\r\nnågon form bibehållet prövningsförfarande\r\nhindrar, så vitt jag förstår, att man utvidgar\r\nvärnpliktens verksamhetsområde. Det går ju\r\nexempelvis inte att vid mönstringen direkt placera\r\nen del värnpliktiga vid civilförsvaret och samtidigt\r\nneka dem som av samvetsskäl önskar civil\r\nförsvarstjänst detta.</pre><pre>Man blir därför ytterligt förvånad över att, enligt\r\nuppgifter som lämnats till de vapenfrias\r\norganisation, regeringens arbetsgrupp i ärendet\r\ninte överväger en avveckling av\r\nprövningsförfarandet utan tolkar riksdagens beslut\r\nsom om det endast gällde att finna någon ny\r\nförenklad form för prövningsförfarandet.</pre><pre>Mot denna bakgrund vill jag fråga\r\nförsvarsministern:</pre><pre>1.  Är det ekonomiskt möjligt att ge alla vapenföra\r\nen bra och meningsfull utbildning för deltagande i\r\nmilitärt försvar?</pre><pre>2.  Kan ett prövningsförfarande bibehållas om\r\n20 % av de värnpliktiga friställs av andra skäl än\r\nsamvetsskäl?</pre><pre>3.  Finns det behov av rekrytering av ungdomar till\r\ndet civila försvaret?</pre><pre>4.  Kan en vapenfriprövning förenas med samtidig\r\ndirekt rekrytering av en del värnpliktiga till\r\ncivilförsvaret?</pre><pre>5.  Bör Sveriges försvar framgent bygga på allmän\r\nvärnplikt?</pre><pre>9 § Anmälan om frågar</pre><pre>Anmäldes att följande fråga framställts</pre><pre>den 23 januari</pre><pre>1990/91:353 av Maria Leissner (fp) till statsrådet\r\nMaj-Lis Lööw om avvisningsbeslut rörande\r\nturkbulgarier:</pre><pre>Avvisningar av asylsökande till länder som är\r\nberörda av konflikten i Persiska har skjutits upp\r\ntills vidare på grund av säkerhetsläget. Vissa av de\r\nturkbulgariska asylsökande som fått avslag har då\r\nplanerat att i stället ta sig till Turkiet, vilket de har\r\nrätt till. För närvarande är Turkiet dock inte\r\nberedda att ta emot dem med hänvisning till kriget.</pre><pre>Jag vill därför fråga invandrarministern om\r\nregeringen är beredd att på grund av säkerhetsläget\r\ntillfälligt uppskjuta avvisningarna av de\r\nturkbulgarer som planerat att resa till Turkiet.</pre><pre>10 § Kammaren åtskildes kl. 11.21.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}