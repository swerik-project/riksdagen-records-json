{"dokumentstatus":{"dokument":{"hangar_id":"2387822","dok_id":"GF09117","rm":"1991/92","beteckning":"117","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"117","slutnummer":"0","datum":"1992-05-21 00:00:00","systemdatum":"2005-10-27 14:01:58","publicerad":"1992-05-21 00:00:00","titel":"Riksdagens snabbprotokoll 1991/92:117 Torsdagen den 21 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{8C684A29-F095-4A91-80B1-90EAFA14643F}","dokument_url_text":"http://data.riksdagen.se/dokument/GF09117/text","dokument_url_html":"http://data.riksdagen.se/dokument/GF09117","dokumentstatus_url_xml":"http://data.riksdagen.se/dokumentstatus/GF09117","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:117</div>\r\n<div class=\"sidhuvud_datum\">Torsdagen den 21 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om datum för beslut om\r\nantalet ledamöter och val rörande EES-utskottet,\r\nm.m.</pre><pre>Anf. 1  FÖRSTE VICE TALMANNEN:</pre><pre>Tisdagen den 26 maj kommer beslut att fattas om\r\nantal ledamöter i EES-utskottet och val att företas\r\ntill EES-utskottet samt till styrelsen för Stiftelsen\r\nRiksbankens jubileumsfond.</pre><pre>2 §  Justering av protokoll</pre><pre>Justerades protokollet för den 15 maj.</pre><pre>3 §  Hänvisning av ärende till utskott</pre><pre>Föredrogs och hänvisades</pre><pre>Motion 1991/92:127 till bostadsutskottet</pre><pre>4 §  Säkerhet och nedrustning</pre><pre>Föredrogs</pre><pre>utrikesutskottets betänkande</pre><pre>1991/92:UU19 Säkerhet och nedrustning.</pre><pre>Anf. 2  MAJ BRITT THEORIN (s):</pre><pre>Herr talman!</pre><pre>Om man ändå</pre><pre>på våren</pre><pre>när man går hem från handelsboden</pre><pre>fick sitta i skogsdungen</pre><pre>mitt bland vitsipporna</pre><pre>och veta med sig</pre><pre>att dom börjat smälta kanoner</pre><pre>till plogar</pre><pre>se åkrarna åter klyvas livna till</pre><pre>man skulle lägga sig på rygg</pre><pre>rakt på blöta marken</pre><pre>med uppköpen som huvudgärd</pre><pre>så smått ge sig till att nynna.</pre><pre>Pentti Sarrikoski, den begåvade finske diktaren,\r\ngav ord åt våra drömmar. Drömmar och visioner,\r\nsom vi länge befarade skulle förbli drömmar. Men\r\nnu är det dags att så smått ge sig till att nynna. För\r\nnu börjar kanonerna smältas om till plogar.</pre><pre>I dag är det kalla kriget slut. En dramatisk och\r\npositiv förändring i internationella relationer har\r\nägt rum. En mycket kraftig nedrustning pågår nu av\r\nsåväl kärnvapen som konventionella vapen.\r\nUpplösningen av Sovjetunionen och\r\ndemokratiseringen av Central- och Östeuropa har\r\nlett till en totalt förändrad situation i Europa.</pre><pre>Det finns fortfarande de som menar att just\r\nkärnvapen, militär styrka och avskräckning klarade\r\nfreden. Men nu när dessa kraftigt minskar i\r\nbetydelse, ökar förtroendet, samarbetet och\r\nförutsättningarna för verklig fred, och risken för\r\nkrig minskar.</pre><pre>Under de senaste åren har närmast en revolution\r\nägt rum på nedrustningsområdet. Kärnvapen har\r\nför första gången i historien börjat förstöras.</pre><pre>I Parisavtalet, november 1990, har alla Europas\r\nstater, jämte USA och Canada, kommit överens\r\nom det största nedrustningsavtalet någonsin om\r\nkonventionella vapen och om ett alleuropeiskt\r\nsamarbete för att stärka förtroendet och säkerheten\r\ndem emellan och för att främja rustningskontroll\r\noch nedrustning.</pre><pre>Sakligt samarbete och växande ömsesidig förståelse\r\nersätter den tidigare misstänksamheten och\r\nrivaliteten i en för några år sedan otänkbar\r\nutsträckning.</pre><pre>För så är det: Säkerhet måste uppnås inte mot\r\nmotståndaren utan tillsammans med honom. Den\r\ninternationella säkerheten måste vila på samarbete\r\nför gemensam överlevnad i stället för på hot om\r\nömsesidig förintelse. Säkerhet kan bara byggas\r\ntillsammans.</pre><pre>Den gemensamma säkerhetens grundidé har i\r\npraktiken fått genomslag i internationell politik.</pre><pre>Allt är långtifrån bra, även om nedrustningen har\r\ntagit fart. Det finns en risk att den hotande ''lag och\r\nordning'' som kärnvapnen åstadkom, ersätts av en\r\nhotande oordning på grund av etniska och\r\nnationella konflikter, fattigdom eller protektionism\r\noch handelskrig. Risken är också att kunskapen hos\r\ntusentals arbetslösa f.d. sovjetiska\r\nkärnvapenexperter och tekniker kan komma att\r\nspridas över världen.</pre><pre>Å andra sidan finns nu en verklig möjlighet att\r\nminska den militära aspekten av säkerhet.\r\nEkonomisk utveckling och mänskliga rättigheter\r\nkan komma att spela en mycket större roll.\r\nGemensam säkerhet kan ersätta gemensamt\r\nförsvar i allianser.</pre><pre>Sveriges nedrustningsarbete måste utgå från en syn\r\npå säkerhet och samarbete, som betonar det\r\ngemensamma intresset för fred och mänsklig\r\növerlevnad och samtidigt en rättvis ekonomisk och\r\nsocial utveckling. För detta krävs en fortsatt aktiv\r\nsvensk internationell freds- och\r\nnedrustningspolitik.</pre><pre>Denna politik är naturligtvis inte statisk. I takt med\r\nde positiva förändringarna för en kraftig\r\nnedrustning måste självklart svensk\r\nnedrustningspolitik kontinuerligt analyseras och\r\nförändras.</pre><pre>Provstopp, icke-spridningsavtal, totalförbud mot\r\nkemiska vapen, begränsning och kontroll av\r\nvapenhandeln, är exempel på några av alla de\r\nfrågor som inte kan lösas ensidigt eller i bilaterala\r\navtal utan kräver internationella avtal inom\r\nFörenta nationernas ram.</pre><pre>Sverige har genom långvarigt engagemang, teknisk\r\nkunskap och förhandlingskompetens särskilda\r\nmöjligheter till konstruktiva insatser. Därtill har\r\nunder en lång följd av år nedrustningspolitiken haft\r\nett mycket brett stöd i riksdagen.</pre><pre>I avsaknad av en deklarerad nedrustningspolitik\r\nfrån regeringens sida har vi socialdemokrater i vår\r\npartimotion U402 lagt fram förslag till en sådan\r\npolitik, omfattande såväl totalförbud mot kemiska\r\nvapen, radiologiska vapen, laservapen som\r\nbegränsning av vapenhandel. Men framför allt har\r\nvi föreslagit ett omfattande program för en\r\nkärnvapenfri värld. Trots det kalla krigets slut och\r\nden påbörjade nedrustningen finns fortfarande de\r\nflesta kärnvapnen kvar. Utskottet har också ställt\r\nsig bakom de flesta av våra förslag -- dock inte alla.\r\nDärför vill jag yrka bifall till reservationerna 1, 2\r\noch 3.</pre><pre>Målet måste vara en kärnvapenfri värld; ett mål\r\nsom inte längre är otänkbart. När INF-avtalet om\r\navskaffande av en hel kategori av kärnvapen skrevs\r\nunder i december 1987, skrevs i princip också\r\nkärnvapnens politiska dödsattest under. Det är mer\r\nen fråga om tid, vägar och metoder att bli av med\r\ndem. Våra förslag omfattar bl.a. ett fullständigt\r\nprovstopp, icke-spridningsfördraget, kärnvapnens\r\nolaglighet, marin kärnvapennedrustning, skrotning\r\nav kärnvapen under FN:s kontroll och en\r\nkärnvapenfri zon i Norden.</pre><pre>Kunskapen om kärnvapen kommer inte att\r\nförsvinna, men viljan och möjligheten att använda\r\ndem kan undanröjas. Den viktigaste och kanske\r\nenda framgångsrika vägen att göra kärnvapen\r\nföråldrade är att göra dem ovidkommande genom\r\nett starkt nätverk av ekonomiskt internationellt\r\nberoende, genom att bryta ner murar av ömsesidig\r\nmisstro och skapa gemensamma intressen vid sidan\r\nav själva överlevandet, men också genom\r\nekonomiskt, vetenskapligt, kulturellt och\r\nteknologiskt samarbete samt samarbete rörande\r\nmiljön.</pre><pre>Kärnvapenprov har bara ett syfte -- att utveckla\r\nmer effektiva kärnvapen. Den totalt förändrade\r\nsituationen i världspolitiken, slutet på det kalla\r\nkriget, minskningen av kärnvapen, genombrottet\r\nför inträngande nedrustningsverifikation och\r\nframstegen i icke-spridningsarbetet är alla tecken\r\npå att tiden har kommit för ett fullständigt stopp för\r\nalla kärnvapenprov.</pre><pre>Det har blivit allt svårare för kärnvapenmakter att\r\nrättfärdiga fortsatta kärnvapenprov. Vem är\r\nfienden mot vilken kärnvapen skall vändas?</pre><pre>En framtida säkerhetsordning som baseras på\r\nanvändning av eller hot om användning av\r\nkärnvapen är inte acceptabel. Så länge kärnvapen\r\nexisterar finns en risk för dess användning.\r\nMöjligheten att använda dem måste därför\r\nelimineras.</pre><pre>Ett viktigt politiskt steg vore att folkrättsligt\r\nförbjuda användning av kärnvapen. Detta tar vi\r\nupp i reservation 1.</pre><pre>Grundvalen för en ny lag, såväl sedvane- som\r\navtalsbaserad, finns redan genom att\r\nkärnvapenmakterna i mer än 46 år har avstått från\r\natt använda dem. Den pågående processen kan\r\nförstärkas genom att internationella\r\növerenskommelser förhandlas fram eller genom att\r\nförstärka negativa säkerhetsgarantier.</pre><pre>Ett steg i denna riktning vore att alla\r\nkärnvapenmakterna förband sig att inte använda\r\nkärnvapen först. Sådana deklarationer har Kina\r\noch Sovjetunionen avgivit. Om alla\r\nkärnvapenmakter gjorde liknande utfästelser,\r\nskulle det i praktiken resultera i ett förbud mot\r\nanvändning av kärnvapen.</pre><pre>Sådana utfästelser skulle sedan följas av en\r\ninternationell överenskommelse om totalförbud\r\nmot användning av kärnvapen. Ett sådant absolut\r\nförbud i internationell lag skulle utgöra en bas för\r\nvidare kärnvapennedrustning. Sverige bör enligt\r\nvår uppfattning lägga fram sådana förslag.</pre><pre>I vår andra reservation tar vi upp kärnvapen till\r\nsjöss. Som första land tog Sverige för ett decennium\r\nsedan upp frågan om kärnvapen till sjöss i Förenta\r\nnationerna. År efter år har Sverige pekat på den\r\nstora risk som kärnvapen till sjöss utgör och fört\r\nfram en serie av förslag, bl.a. förbud mot taktiska\r\nkärnvapen till sjöss, och senast hösten 1990 att\r\nförhandlingar om ett förbud mot icke-strategiska\r\nkärnvapen till sjöss skulle inledas.</pre><pre>USA:s och Sovjets ensidiga deklaration att dra\r\ntillbaka sina taktiska kärnvapen från ytfartyg är en\r\npositiv utveckling, men inte till fyllest. En del av\r\ndem förs i land och kan placeras ut igen, och vi vet\r\nfaktiskt inte alls vilka eller hur många som kommer\r\natt förstöras. Målet måste vara att alla icke-\r\nstrategiska kärnvapen förstörs under internationell\r\nkontroll. Vår uppfattning -- från\r\nSocialdemokraternas sida -- är att Sverige fortsatt\r\nbör aktivt agera för ett förbud mot icke-strategiska\r\nkärnvapen till sjöss.</pre><pre>I vår tredje reservation föreslår vi att kärnvapen\r\nskall ställas under internationell kontroll. Detta är\r\nett förslag som fördes fram av Förenta staterna åren\r\nefter andra världskriget. Avsikten var att förhindra\r\nen okontrollerad kärnvapenkapplöpning.</pre><pre>Grundtankarna i denna plan bör nu, i den\r\nförändrade världspolitiska situationen, tas upp till\r\nny diskussion. En början kan göras genom att ett\r\ninternationellt kärnvapenregister i Förenta\r\nnationernas regi snabbt upprättas, omfattande alla\r\nnationella arsenaler. Sverige bör därför i FN föreslå\r\natt kärnvapen ställs under internationell kontroll.</pre><pre>Jag yrkar på nytt bifall till samtliga reservationer.</pre><pre>Till sist: Den positiva utveckling mot fred och\r\nnedrustning som vi nu upplever kommer att kräva\r\nav oss ett konstruktivt tänkande, som aktivt söker\r\nmöjligheter och svar för framtiden. Det gäller ett\r\nannorlunda säkerhetstänkande som försöker\r\nidentifiera hoten -- både militära och andra hot --\r\nmot de moderna industriländerna och den övriga\r\nvärlden under inte bara de närmaste åren utan på\r\n50 års sikt.</pre><pre>Vi behöver en bättre förståelse för att konflikter\r\nhandlar om oförenlighet av intressen, mål, metoder\r\noch uppfattning för att kunna utveckla annorlunda\r\noch bättre konfliktlösningsmetoder. Som Benkt-\r\nErik Hedin säger:</pre><pre>Vi måste lära oss</pre><pre>att lyssna till varandra.</pre><pre>Vi måste lära oss</pre><pre>att förstå varandras drömmar</pre><pre>om hur världen skall förvandlas.</pre><pre>Vi måste lära oss</pre><pre>att tala om våra drömmar</pre><pre>om den värld där vi skall leva.</pre><pre>Vi måste lära oss</pre><pre>så att vi tillsammans</pre><pre>kan ta makten</pre><pre>över våra liv och över världen.</pre><pre>Vi måste lära oss</pre><pre>så att drömmarna blir verklighet</pre><pre>så att människornas värld blir allas</pre><pre>så att människornas värld blir vår.</pre><pre>Vi måste lära oss</pre><pre>att det är vi som har makten tillsammans.</pre><pre>Vi måste lära oss</pre><pre>att det är vi som har ansvaret</pre><pre>var och en.</pre><pre>Anf. 3  GUDRUN SCHYMAN (v):</pre><pre>Herr talman! Jag kan gärna instämma i föregående\r\ntalares inlägg; jag tror inte att det fanns någonting\r\ndär som inte jag också stöder. Det kommer också\r\natt visa sig när vi skall rösta, att samtliga\r\nreservationer som Socialdemokraterna har vid det\r\nhär betänkandet kommer att stödjas av\r\nVänsterpartiet.</pre><pre>Men det finns en fråga som jag saknade i det\r\ninlägget och som jag också saknar en mer utförlig\r\ndiskussion om i betänkandet. Det gäller\r\ndefinitionen av Sveriges utrikes- och\r\nsäkerhetspolitik, definitionen av\r\nneutralitetspolitiken. Det är en mycket viktig fråga,\r\nanser jag. Det har ju länge funnits stor\r\nsamstämmighet om att Sverige skall vara ett\r\nalliansfritt land för att i händelse av krig kunna vara\r\nneutralt. Det har därför rått stor samstämmighet\r\nom att Sverige inte skall ingå i någon form av\r\norganisatoriskt samarbete som innebär att denna\r\nalliansfrihet upphävs.</pre><pre>Det har nu så smått förts en diskussion om en\r\nförändring av neutralitetsbegreppets innebörd\r\nutifrån de stora förändringar som har skett i\r\nEuropa. Och det är bra att den diskussionen\r\nkommer till stånd, tycker jag. Det har alltså varit\r\nstora förändringar, och det är riktigt att det kalla\r\nkriget är slut -- enligt den traditionella definitionen.\r\nDet är riktigt att åtminstone den ena stormakten\r\nhar upplösts eller vittrat sönder, men det är också\r\nett faktum att den andra militära alliansen, NATO,\r\nfinns kvar och har utökat sitt intresseområde i\r\növriga Europa.</pre><pre>Det är också ett faktum att det byggs upp en ny\r\nmilitärallians; i varje fall förs diskussionerna inom\r\nramen för utvecklingen av den europeiska unionen.\r\nI WEU, den västeuropeiska unionen, bygger man\r\nockså upp en gemensam försvarsallians, en\r\neuropeisk försvarspelare.</pre><pre>Diskussionen om hur detta skall påverka Sveriges\r\nställning tycker jag borde ha förts mycket mer i den\r\nhär kammaren, så att det hade kunnat bli ett nytt\r\npolitiskt beslut om att vi har ett nytt begrepp för vår\r\nsäkerhetspolitik.</pre><pre>Om jag tolkar betänkandet riktigt, så anser\r\nåtminstone en majoritet av utrikesutskottets\r\nledamöter att definitionen på Sveriges\r\nutrikespolitik numera är alliansfrihet, syftande till\r\natt vårt land skall kunna vara neutralt i händelse av\r\nkrig i vårt närområde. Det är tillägget ''i vårt\r\nnärområde'' som utgör den stora förändringen i den\r\nutrikespolitik som Sverige framöver skall föra.\r\nDetta tillägg gör det, såvitt jag förstår, möjligt för\r\nSverige att i en framtid, inom ramen för den\r\neuropeiska unionen, delta också i det\r\nförsvarspolitiska samarbete som där utvecklas.</pre><pre>I två motioner till betänkandet säger motionärerna\r\natt det inte skall vara möjligt för Sverige att delta i\r\ndetta försvarspolitiska samarbete. Det är en motion\r\nfrån Vänsterpartiet, U534, och en\r\nsocialdemokratisk motion, U517, där man säger att\r\nSveriges säkerhetspolitik fortfarande skall vila på\r\nalliansfrihet i fred, syftande till neutralitet i krig,\r\nutan tillägget ''i vårt närområde''.</pre><pre>Anledningen är ju att vi menar att en aktiv\r\nneutralitetspolitik fortfarande har stor giltighet i\r\nden säkerhetspolitiska situation som utvecklas i\r\ndag, både i Europa och i världen i stort. Det är ju\r\ninte så att krig är begränsade till närområden; de får\r\nju effekter över mycket stora områden i alla\r\navseenden. Jag har svårt att acceptera den här\r\nmycket begränsade och insnävade synen på\r\nsäkerhetspolitiken och neutralitetspolitiken i ett\r\nläge där den internationella utvecklingen gör att\r\nvarje land blir alltmer beroende av hela världens\r\nutveckling. Det globala synsättet borde ju med\r\nnödvändighet vara det förhärskande när man ser på\r\nsäkerhetspolitiken. Men i stället väljer\r\nutskottsmajoriteten att snäva in det\r\nsäkerhetspolitiska begreppet och definiera Sveriges\r\nneutralitet i förhållande till vårt närområde.</pre><pre>För mig är detta fullständigt obegripligt, och jag\r\ntycker att det är en mycket haltande politik. Jag är\r\növertygad om att anledningen till att man gör på det\r\nhär sättet -- att man vill hålla kvar den s.k. hårda\r\nkärnan i uttrycket ''i vårt närområde'' -- är att man\r\nskall kunna legitimera och motivera ökade\r\nförsvarskostnader i Sverige i ett budgetläge då det\r\när rent oförskämt att bedriva social nedrustning och\r\nsamtidigt bedriva militär upprustning.</pre><pre>Här hittar man alltså motivet till detta, tror jag --\r\natt man skall kunna utgå från att det kommer att bli\r\nmilitära konflikter i vårt närområde.</pre><pre>Jag har i flera tidigare debatter frågat, och jag\r\ntänker fråga nu igen, vilka länder det är som\r\nSverige skall föra militärt krig mot. Vilka militära\r\nkonflikter i vårt närområde tänker man på när man\r\nlägger till denna mening?</pre><pre>Jag är medveten om att militära konflikter kan\r\nutvecklas i Europa. De pågår redan i dag, och det\r\nkan säkert komma fler. Vi har inte sett att de\r\nmilitära konflikterna på något sätt har någon\r\nspridningseffekt, dvs. sprids över till den del av\r\nEuropa där Sverige befinner sig. Jag har mycket\r\nsvårt att tro att eventuella militära konflikter kan\r\nkomma att få den effekten i framtiden. Därför\r\nmenar jag att också vi i Sverige skulle kunna ägna\r\noss åt en mycket kraftig militär nedrustning, vilket\r\nman gör i andra länder, där man tydligen ser saken\r\npå ett något annat sätt.</pre><pre>Om det skulle kunna inträffa militära konflikter\r\nsom motiverar ett starkt svenskt militärt försvar,\r\nmåste det fortfarande finnas kvar någon form av\r\nmotsättning mellan öst och väst. Då vore det ändå\r\nviktigare att Sverige bibehöll sin alliansfrihet och\r\nsin neutralitetspolitik, för att vi i ett sådant läge inte\r\nskall tvingas in i ställningstaganden som vi inte\r\nsjälva kan råda över, vilket blir fallet om Sverige\r\nskulle välja att bli medlem i den europeiska\r\nunionen.</pre><pre>Dessutom kommer den internationella\r\nutvecklingen i stort att innebära en rad konflikter\r\nsom inte kan definieras i termer av öst--väst men väl\r\ni termer av nord--syd. Såvitt jag förstår borde\r\nSveriges alliansfrihet och aktiva neutralitetspolitik i\r\nett sådant läge vara ett utmärkt verktyg för att\r\nutveckla nya alternativa säkerhetspolitiska begrepp\r\noch göra det möjligt för Sverige att vara en aktiv\r\naktör när det gäller att medla och bygga broar osv.\r\nDet är den traditionella roll som Sverige har haft i\r\nden internationella politiken, väl anförd av den\r\nsocialdemokratiska regeringen. Detta gäller inte\r\nminst frågan om kärnvapennedrustning, som Maj\r\nBritt Theorin talade så varmt för.</pre><pre>Vid ett medlemskap i den europeiska unionen\r\nkommer Sverige att vara förhindrat att bedriva en\r\nnedrustningspolitik med egen profil. Europeiska\r\nunionens politiska samarbete omfattar\r\nsäkerhetspolitikens alla områden, inkl.\r\nnedrustningspolitiken. Den europeiska unionens\r\nsamtliga medlemmar skall tala med en röst, och den\r\nrösten formas av ministerrådet i Bryssel enligt\r\nregler som vi alla här i kammaren väl känner till.\r\nDet innebär att det inte blir möjligt för Sverige att\r\nbedriva en aktiv och offensiv nedrustningspolitik på\r\ndet sätt som Sverige tidigare har gjort i andra\r\ninternationella fora.</pre><pre>I ett läge där den internationella utvecklingen\r\nmedför att det verkligen behövs en aktiv\r\nnedrustningspolitik och en aktiv politik för\r\navskaffande och skrotning av kärnvapen skulle\r\nSverige frånhända sig möjligheten att vara en\r\nmotor och en pionjär i detta arbete. Det tycker jag\r\nvore mycket tragiskt.</pre><pre>Det vore också mycket tragiskt om Sverige, där en\r\nklar majoritet bland folket valt att säga nej till\r\nkärnvapen, på detta sätt genom ett eventuellt\r\nmedlemskap i den europeiska unionen skulle\r\nhamna i en militärallians som kommer att stå under\r\ns.k. beskydd av franska kärnvapen. Det är en fråga\r\nsom har dykt upp de senaste månaderna, och\r\nväldigt många har uttalat sig positivt för den\r\nordningen. Det skulle bli en konsekvens av ett\r\neventuellt medlemskap i den europeiska unionen,\r\noch det utan att den svenska befolkningen skulle ha\r\nnågon som helst möjlighet att frånhända sig detta\r\ns.k. kärnvapenparaply. Det skulle djupt strida mot\r\nden vilja som finns och de politiska beslut som\r\ntidigare har fattats i riksdagen.</pre><pre>Med detta vill jag yrka bifall till den meningsyttring\r\nsom vänsterpartiet har fogat till betänkandet.</pre><pre>Anf. 4  DANIEL TARSCHYS (fp):</pre><pre>Herr talman! Det betänkande vi i dag diskuterar är\r\nutomordentligt viktigt. Det är första gången efter\r\nvalet 1991 som riksdagen slår fast en del\r\ngrundläggande utrikespolitiska principer.</pre><pre>Jag menar att det är viktigt att se på den text som\r\nutskottet är enigt om. Normalt sett brukar\r\njournalisterna här i riksdagen uppmärksamma de\r\nfrågor som det råder diskussion om och där något\r\nparti har avgivit en avvikande uppfattning genom\r\nreservationer eller meningsyttringar. Jag vill\r\nframför allt fästa uppmärksamheten på de viktiga\r\ntexter i detta betänkande som det i utskottet råder\r\nfull enighet om, och som definierar Sveriges\r\nutrikespolitik på ett delvis nytt sätt.</pre><pre>Utskottet sätter in neutralitetspolitiken i dess\r\nhistoriska sammanhang och beskriver hur denna\r\npolitik växte fram under en period präglad av det\r\nkalla krigets motsättningar mellan två stora block i\r\nEuropa. Utskottet påpekar också att den historiska\r\nsituation i vilken denna politik växte fram nu har\r\ngenomgått en radikal förändring.</pre><pre>Vi har efter Sovjetunionens och Warszawapaktens\r\nupplösning och underskriften av Parisstadgan för\r\nförsta gången lagt en gemensam ideologisk grund\r\nför samarbetet i Europa och nått ett tillstånd där\r\ndet inte längre råder stormaktsmotsättningar i\r\nEuropa. De europeiska staterna försöker att nå\r\nfram till grunderna för en gemensam\r\nsäkerhetsordning.</pre><pre>Det är inte så, att faran genom de förändringar som\r\nhar skett är över för Sveriges vidkommande. Å ena\r\nsidan vet vi att riskerna för stormaktskonflikter har\r\nbegränsats i mycket stor utsträckning. Det är i dag\r\npraktiskt taget uteslutet att föreställa sig en\r\nstormaktskonflikt i Europa. Å andra sidan är vi på\r\ndet klara med att det i Europa nu finns ett\r\nbetydande antal regionala konflikter av mycket\r\nallvarlig karaktär. Några som redan pågår är\r\ntragedin i Jugoslavien och ett antal regionala\r\nkonflikter i det gamla Sovjetunionen, framför allt\r\nmellan Armenien och Azerbadjan. Det finns också\r\nrisk för andra konflikter i östra delen av Europa.\r\nAllt detta sker runt omkring oss, och det har ökat\r\nriskerna för att säkerheten i Europa skall rubbas.</pre><pre>Denna nya situation innebär väsentligt förändrade\r\nvillkor för Sveriges framtida utrikespolitik. Det är\r\nnu möjligt att söka Europas trygghet i\r\ngemensamma ansträngningar, i en gemensam\r\nfredsordning. Det finns redan ett antal institutioner\r\nsom på olika sätt försöker nå fram till en sådan\r\nfredsordning.</pre><pre>Utskottet beskriver i betänkandet det arbete som\r\ngenomförts inom ESK, en organisation som nu\r\nomfattar alla Europas stater och alla f.d.\r\nmedlemsländer i det gamla Sovjetunionen.\r\nUtskottet nämner de ansträngningar som pågår\r\ninom NATO. Det nya som inträffat är ju att\r\nflertalet, om inte alla, av Warszawapaktens\r\nmedlemsstater har sökt sig till NATO i strävan att\r\nnå en ökad säkerhet för sitt eget vidkommande.\r\nDetta har NATO tills vidare besvarat med att\r\ninrätta ett speciellt kooperativt organ -- ett råd som\r\nheter NACC -- som utgör ett forum för\r\növerläggningar om säkerhetsfrågor mellan de\r\ngamla Warszawapaktsländerna och NATO:s\r\nmedlemsstater.</pre><pre>Utskottet beskriver också den utveckling som skett\r\ninom Västeuropeiska unionen, ett organ som\r\ntidigare legat i dvala, men som nu har väckts till nytt\r\nliv bl.a. genom det beslut som fattades i Maastricht.\r\nDet går ut på att man vill lansera Västeuropeiska\r\nunionen som en säkerhetspolitisk komponent i den\r\nframtida europeiska unionen.</pre><pre>För Sveriges vidkommande har vi sagt att vi vill\r\ndelta i den diskussion och i det arbete som nu pågår\r\nom att skapa grunderna för en ny fredsordning i\r\nEuropa. Vi är öppna för ett samarbete med detta\r\nmål. Detta gör vi med bevarad alliansfrihet, med ett\r\nbevarat starkt försvar och med bevarad vilja att\r\nförsvara vårt territorium, men i medvetenhet om\r\natt det är genom gemensamma ansträngningar som\r\nvi kan trygga freden och säkerheten i Europa.</pre><pre>När det gäller Västeuropeiska unionen, har den\r\nsänt ut inbjudningar i två riktningar. Den har sagt\r\ntill de stater i Europeiska gemenskapen som inte är\r\nmedlemmar, att de inbjuds att bli antingen\r\nmedlemmar eller observatörer i Västeuropeiska\r\nunionen. Den har vidare sagt till de stater i NATO\r\nsom inte är medlemmar i Europeiska gemenskapen\r\natt de inbjuds att bli associerade medlemmar i\r\nVästeuropeiska unionen. För Sveriges del har\r\ningendera av dessa inbjudningar någon aktualitet.\r\nDe är inte riktade till oss.</pre><pre>Utskottet fastslår att frågan om svenskt deltagande\r\ni Västeuropeiska unionen icke har aktualitet i ett\r\nläge när vi inte är medlemmar i Europeiska\r\ngemenskapen. Den dag då vi är medlemmar i\r\nEuropeiska gemenskapen kommer denna fråga att\r\nställas också till oss. Då måste vi vara beredda att\r\nge ett svar.</pre><pre>Det centrala elementet i utskottets betänkande är\r\natt betona den process som pågår. Det är en öppen\r\nprocess där man ännu inte kan se slutpunkten. Det\r\ngår inte att ge svar på alla de frågor som vi ställer\r\noss själva om hur den europeiska säkerheten skall\r\nvara organiserad, vilka institutionella former den\r\nkommer att ha och hur de olika organisationer som\r\när inblandade kommer att samverka i framtiden.\r\nDet är något som kommer att visa sig under de\r\nkommande åren. Däremot kan vi mycket bestämt\r\nsäga att vi från svensk sida har en aktiv vilja att\r\ndelta i arbetet på att stärka säkerheten i vår\r\nvärldsdel.</pre><pre>Utskottet betonar också att strävan att stärka\r\nsäkerheten i Europa självfallet inte står i någon\r\nmotsättning till vårt globala engagemang för\r\nnedrustning och säkerhet i hela världen. Vi\r\nunderstryker att vi förväntar oss ett fortsatt aktivt\r\nsvenskt engagemang i de nedrustningssträvanden\r\noch säkerhetspolitiska strävanden som pågår sedan\r\nlänge.</pre><pre>Nu kommer jag till de reservationer som\r\nSocialdemokraterna har lämnat. Enligt\r\nmajoritetens uppfattning rör det sig om\r\nnyansskillnader, viktiga sådana, men dock\r\nnyansskillnader. Målen är i stort sett de samma för\r\nmajoritet och reservanter. Reservanterna önskar\r\nvissa precisa initiativ och åtgärder från svensk sida\r\nsom majoriteten anser att det är olyckligt att binda\r\nsig för. Nedrustningsarbetet är i hög grad ett arbete\r\ndär man måste spela efter gehör och där\r\nansträngningar pågår parallellt i många olika fora\r\noch på många olika fronter. Det sker\r\növerläggningar inom FN:s ram, inom\r\nnedrustningskommittén i Genève, genom bilaterala\r\nkontakter mellan stormakterna och inom ESK.</pre><pre>I det mångfasetterade arbetet måste Sverige ha en\r\nförmåga att värdera fördelar och nackdelar med att\r\nvid varje givet tillfälle framställa olika förslag.\r\nDärför är det svårt för riksdagen att binda\r\nregeringen i dessa ganska ömtåliga avvägningar. Vi\r\nmenar att det är bättre att riksdagen ger vissa\r\nallmänna riktningsangivelser och sedan överlåter åt\r\nregeringen att träffa avgöranden om vilka initiativ\r\nsom är lämpliga vid olika tillfällen.</pre><pre>Det är på den grunden som jag vill avstyrka\r\nsamtliga reservationer och yrka bifall till\r\nhemställan i utskottets betänkande.</pre><pre>Anf. 5  MAJ BRITT THEORIN (s) replik:</pre><pre>Herr talman! En sak kan vi väl vara överens om,\r\nDaniel Tarschys, nämligen att världen förändrades\r\ninte i september förra året. Den stora förändring\r\nsom startat i Europa kom faktiskt i gång långt\r\ntidigare.</pre><pre>Det finns mycket i Daniel Tarschys anförande som\r\när intressant och som jag kan hålla med om, men\r\njag vill bara poängtera att samarbetsformerna\r\nbörjade ett bra tag innan den borgerliga regeringen\r\ntog över. Inte minst Parisavtalet från 1990 är själva\r\ngrunden för det samarbete som Europa sedermera\r\nhar utvecklat, och vill utveckla, som grund för\r\nnedrustningen.</pre><pre>I mångt och mycket är vi överens i det här\r\nbetänkandet. Även om vi med glädje hade sett\r\nväsentligt mycket mer viljeinriktning från\r\nmajoritetens sida, är det naturligtvis regeringen\r\nsom avgör hur man vill agera. Som jag sade tidigare\r\ni mitt första inlägg fanns det ingen signal från\r\nregeringen, varken i regeringsdeklarationen eller i\r\nbudgeten, om vad man avsåg att göra med\r\nnedrustningspolitiken. Därför har det varit bra att\r\nvi har kunnat driva fram en diskussion som pekar åt\r\nrätt håll. Jag noterar också att Daniel Tarschys klart\r\nmarkerade att det skall vara en fortsatt mycket\r\nkraftig aktivitet från svensk sida på\r\nnedrustningsområdet. Det är mycket viktigt att det\r\nsker.</pre><pre>Jag skall inte ta upp diskussionen om WEU och\r\nEG. Det kommer andra från vår sida att göra litet\r\nsenare. Låt mig ändå i diskussionen om\r\nförsvarsunionen säga att utskottets majoritet inte\r\nbara slår fast att frågan saknar aktualitet för vår del,\r\nutan vi säger också tydligt och klart att den militära\r\nalliansfriheten består alltjämt. Det är mycket\r\nviktigt att komma ihåg.</pre><pre>När det gäller frågan om reservationerna är det inte\r\nså enkelt att regeringen måste ha möjlighet att\r\nagera av och till. Man gör ett klart avsteg från den\r\ntidigare nedrustningspolitiken när det gäller de\r\nmarina kärnvapnen. Där är man inte längre beredd\r\natt driva frågan om att säga nej till alla icke-\r\nstrategiska kärnvapen. Den frågan har Sveriges\r\nregering tidigare drivit. Jag vill bara påpeka att det\r\när en mycket stor skillnad mellan att föra i land\r\nkärnvapen utan att ens veta vilka som förs i land,\r\nutan att man redovisar det internationellt, och att\r\nförstöra dem. Vårt krav går ut på, och har hela\r\ntiden gjort det, att Sverige aktivt skall arbeta för att\r\nen av de farligaste typerna av kärnvapen, de\r\ntaktiska kärnvapnen till sjöss, skall förbjudas och\r\nförstöras under internationell kontroll.</pre><pre>Likadant är det när det gäller att flytta fram\r\npositionerna. Där är regeringen och majoriteten\r\nmycket passiv. När det gäller frågan om kärnvapens\r\nolaglighet kräver vi att man tar upp den frågan nu,\r\neftersom situationen har förändrats så kraftigt.\r\nUtskottets skrivningar är litet förunderliga. Man\r\nbehandlar egentligen inte vårt krav om att ta upp\r\nfrågan om att göra kärnvapen olagliga. Vi tror att\r\ndet är hög tid att göra det nu och att resa det kravet\r\ni internationella fora, att gå från en deklaration om\r\nicke-första-användning av kärnvapen till att ta upp\r\nfrågan om att förbjuda dem i internationell lag.\r\nDärmed skulle man omöjliggöra användandet av\r\nkärnvapen.</pre><pre>Jag vill på nytt yrka bifall till våra reservationer till\r\nbetänkandet.</pre><pre>Anf. 6  FÖRSTE VICE TALMANNEN:</pre><pre>Jag ber att få erinra om den rekommendation som\r\nföreligger om att de ärade ledamöterna tar\r\nreplikerna från sin bänk. Detta för tids vinnande.</pre><pre>Anf. 7  DANIEL TARSCHYS (fp) replik:</pre><pre>Herr talman! Jag hade inte begärt replik, men\r\neftersom jag nu får ordet skall jag använda det till\r\natt säga att i det stora hela är detta ett betänkande\r\nsom hela utskottet står bakom. Jag anser att det är\r\nmycket värdefullt.</pre><pre>När det sedan gäller en del frågor kring vilka\r\nkonkreta initiativ som vi bör ta på\r\nnedrustningsområdet, vill jag upprepa att det är\r\nolyckligt att riksdagen i detalj binder regeringen för\r\nvissa bestämda åtgärder. Flera av de reservationer\r\nsom Socialdemokraterna har lämnat gäller initiativ\r\nsom den tidigare regeringen inte tog eller inte drev\r\nmed någon större kraft. När man nu har kommit i\r\nopposition önskar man se dessa förslag drivna.</pre><pre>Jag tror för min del att det är olyckligt för riksdagen\r\natt i detalj binda regeringens avgöranden. Att den\r\nallmänna inriktningen är att med starkt\r\nengagemang driva nedrustningsfrågorna har\r\nklargjorts såväl av regeringen genom\r\nutrikesministern som av det enhälliga utskottet i\r\ndetta betänkande.</pre><pre>Anf. 8  MAJ BRITT THEORIN (s) replik:</pre><pre>Herr talman! Det sägs att vi har ett nytt förslag när\r\nvi kraftigare driver frågan om olagligheten. Jag vill\r\nbara påminna om att Olof Palme redan under FN:s\r\n40-årsjubileum tog upp detta och sade att det är hög\r\ntid att aktualisera frågan om ett folkrättsligt förbud\r\nmot kärnvapen.</pre><pre>Det är inte så underligt om nya förslag kommer upp\r\nnär situationen förändras. Huvuddragen går ut på\r\natt aktivt driva ett helt program för att omöjliggöra\r\nkärnvapen. Det är det vi har pekat på i vårt förslag,\r\nsom den borgerliga majoriteten till stora delar har\r\ntagit till sig. Man har dock inte tagit det till sig när\r\ndet gäller de marina kärnvapnen, kärnvapnens\r\nolaglighet som sådan, och inte heller när det gäller\r\natt ställa kärnvapen under internationell kontroll.\r\nJag medger gärna att det senaste är ett nytt initiativ\r\nfrån vår sida. Det är ett gammalt USA-förslag från\r\ntiden efter andra världskriget. Det är hög tid att\r\naktualisera det förslaget igen.</pre><pre>Vi är i huvudsak överens, även om jag gärna hade\r\nsett något mer aktiva formuleringar från\r\nmajoritetens sida på de allra flesta områdena. Det\r\när riktigt att det måste vara regeringen som\r\nfastlägger när och hur man för fram förslagen. Men\r\nom vi skulle acceptera att oppositionen inte skulle\r\nlägga fram förslag, skulle mängder av de bogerliga\r\nförslagen under tidigare år aldrig ha kunnat läggas\r\nfram i Sveriges riksdag. Så har alltid kunnat ske,\r\noch förslagen har antingen tagits upp av regeringen\r\noch förts fram eller avvisats från majoritetens sida,\r\nnär man inte har funnit dem relevanta.</pre><pre>Riksdagen måste ha intentionen att väcka frågorna\r\nom kärnvapen till sjöss, olagligheten av kärnvapen\r\noch om kärnvapen under internationell kontroll.</pre><pre>Anf. 9  DANIEL TARSCHYS (fp) replik:</pre><pre>Herr talman! Det förhåller sig nog så, att åtskilliga\r\nav de frågor som Maj Britt Theorin tidigare drev i\r\nopposition mot den förra regeringen, driver hon nu\r\ni opposition mot den nuvarande regeringen.</pre><pre>Förste vice talmannen anmälde att Maj Britt\r\nTheorin anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 10  GUDRUN SCHYMAN (v) replik:</pre><pre>Herr talman! Det förvånar mig att varken Daniel\r\nTarschys eller Maj Britt Theorin vill gå in i\r\ndiskussionen om vad ett framtida eventuellt\r\nmedlemskap i Europeiska unionen kan betyda för\r\nden svenska säkerhetspolitikens möjlighet till en\r\negen profil. Jag förstår över huvud taget inte hur\r\nman kan säga att denna fråga inte är aktuell.</pre><pre>Det rasar nu äntligen en debatt i Sverige om ett\r\neventuellt medlemskap i den Europeiska unionen\r\noch om vilka konsekvenser det får för politikens\r\nsamtliga områden. Dit hör naturligtvis också\r\nsäkerhetspolitiken. Det är en av de stora frågorna i\r\nden debatten. Att då i utrikesutskottet säga att man\r\ninte diskuterar den frågan, för den är inte aktuell,\r\ntycker jag är höjden av nonchalans mot en\r\nvaknande och mycket medveten opinion, som vill\r\nha besked i dessa frågor. Det är ju en av\r\nhuvudfrågorna i debatten om ett eventuellt svenskt\r\nmedlemskap. Jag hoppas att vi kommer tillbaka till\r\ndetta. Jag får väl ställa frågan till någon annan.</pre><pre>Jag skulle vilja ha klara besked av utrikesutskottets\r\nordförande. Är det så att orden ''i vårt närområde''\r\när den nya definitionen på den svenska\r\nneutralitetspolitiken? Är detta skillnaden mot den\r\ngamla? Det vore bra att få ett klargörande.</pre><pre>Det vore ärligare om man från utrikesutskottets\r\nsida talade öppet om det faktum att WEU efter\r\nbeslutet i Maastricht är en integrerad del i\r\nUnionens arbete. Man kommer att arbeta på att de\r\nskall slås ihop. Det går inte att förneka det och säga\r\natt det inte kommer att bli så. Man kan inte heller\r\nförneka att allt fler länder och representanter inom\r\nEuropeiska unionen i dag säger att det är omöjligt\r\natt förena en neutralitetspolitik med ett\r\nmedlemskap i Europeiska unionen.</pre><pre>Det var senast i april ett seminarium i Paris, där det\r\nmycket klart sades ifrån: Ingen kommer att släppas\r\nin som inte accepterar Maastricht-fördraget och\r\nden framtida avsikten att nå en gemensam\r\nsäkerhetspolitik och försvarspolitik. Det var två av\r\nde hårda krav som ställdes vid seminariet. Detta\r\nhar Knut Stålberg rapporterat från ett seminarium,\r\ndär också Sverige och företrädare för det svenska\r\nutrikesdepartementet fanns med. Detta är ingen\r\nhemlighet. Det är bättre att man talar öppet och\r\närligt och säger: Okej, det blir så här, men vi tycker\r\natt det är bra. Det vore mycket mer rakryggat. Tala\r\nklarspråk och säg: Vi tycker att det är värt att ge\r\nupp den svenska neutralitetspolitiken. Vi får så\r\nmånga andra fördelar att vi tycker att det är okej.\r\nSäg det rakt ut!</pre><pre>Anf. 11  DANIEL TARSCHYS (fp) replik:</pre><pre>Herr talman! Om man vill finna det nya i detta\r\nbetänkande, får man nog läsa hela betänkandet och\r\ninte bara fästa sig vid någon enstaka rad. Vad\r\nutskottet förklarar icke vara aktuellt är\r\nmedlemskap i WEU. Jag förklarade i mitt\r\nanförande varför det inte är aktuellt. Det är av den\r\nenkla anledningen att WEU har riktat inbjudningar\r\ntill två grupper av stater om olika former av\r\nengagemang. Ingendera av dessa grupper\r\ninkluderar Sverige. Följaktligen är frågan om\r\nWEU en akademisk fråga, eller en icke aktuell\r\nfråga, så länge Sverige icke är medlem i Europeiska\r\ngemenskapen. Den dag vi är medlemmar i\r\nEuropeiska gemenskapen kommer denna fråga att\r\nvara aktuell för oss, i den meningen att vi måste ta\r\nställning till den. Det är självfallet viktigt att vi\r\nunder tiden fram till dess på olika sätt arbetar inom\r\nde organ där vi är med för att utveckla den\r\ngemensamma europeiska säkerheten.</pre><pre>Vi har i dag möjligheter som inte fanns för några år\r\nsedan att skapa en fredsordning i Europa, en\r\ngemensam säkerhet. Utskottets mening är att\r\nSverige aktivt bör delta i den processen för att\r\ntrygga vår egen säkerhet och säkerheten för andra\r\nfolk i vårt område.</pre><pre>Anf. 12  GUDRUN SCHYMAN (v) replik:</pre><pre>Herr talman! Det står utrikesutskottets majoritet\r\nfritt att göra bedömningen att denna frågeställning,\r\nett svenskt medlemskap i WEU, inte är aktuell.\r\nMen för medlemsländerna och företrädarna för\r\nEuropeiska unionen är det en mycket aktuell fråga.\r\nMan har sagt att inga nya medlemmar göre sig\r\nbesvär om de har tänkt sig att hålla kvar vid en\r\nneutralitetspolitik som innebär att de inte kan delta\r\ni en försvarsallians, ett försvarspolitiskt samarbete\r\nmed sikte på att utforma ett gemensamt militärt\r\nförsvar.</pre><pre>Det är vad de säger rakt ut: Några sådana\r\nmedlemmar göre sig icke besvär. Vi har tänkt oss\r\natt bygga upp Europeiska unionen, som inkluderar\r\nett gemensamt försvarspolitiskt samarbete. Just nu\r\nsker det samarbetet i WEU. 1996 skall vi ta upp\r\ndetta igen. Då kommer vi förmodligen att slå ihop\r\ndessa båda.</pre><pre>Jag förstår inte varför man har skygglappar i\r\nutrikesutskottet. Jag tror mig dock veta\r\nanledningen. Om man började tala klartext om\r\ndessa frågor i utrikesutskottet skulle enigheten inte\r\nbestå. Vi har Centerpartiet, som säger att man bara\r\nkan tänka sig medlemskap under förutsättning att\r\nneutralitetspolitiken får vara kvar. Det kommer\r\ninte att bli möjligt. Det finns en stark opinion inom\r\nSocialdemokraterna som säger att de inte vill vara\r\nmed i en försvarsallians. Det kommer man att bli\r\ntvungen till. Det är för att täcka över sprickorna i de\r\nolika politiska partierna som man beter sig på detta\r\nmycket bedrägliga sätt, för en allmänhet utanför\r\ndetta rum.</pre><pre>Anf. 13  DANIEL TARSCHYS (fp) replik:</pre><pre>Herr talman! Utrikesutskottet talar klartext i detta\r\nbetänkande. Jag skulle vilja rekommendera hela\r\nbetänkandet för noggrant studium. Det slås fast att\r\nSverige alltjämt är ett alliansfritt land, att vi måste\r\nbibehålla ett starkt försvar och att vi är beredda att\r\ndelta i det gemensamma europeiska arbete, som nu\r\nhar startat, på att finna grunderna för en ny\r\nfredsordning i Europa. Jag tror personligen att\r\ndetta betänkande kommer att vara klargörande i\r\nförhållande till de stater med vilka vi hoppas kunna\r\nsamarbeta. Det kommer att eliminera en del av de\r\nfrågor som har funnits kring Sveriges\r\nutrikespolitiska hållning. Det kommer att skapa\r\nökad klarhet om hur vårt land ser på den framtida\r\nsäkerhetspolitiken i Europa.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Herr talman! Visserligen har inte mer än två år gått\r\nsedan järnridån föll samman och ett halvår sedan\r\nSovjetunionen upplöstes, men man kan ändå säga\r\natt avvecklingen av det kommunistiska systemet\r\nskett under relativt fredliga former. Någon\r\nstorkonflikt har inte uppstått.</pre><pre>Detta visar väl tre saker: dels hur bräckligt detta\r\nsystem var trots den enorma militära apparat och\r\nvittförgrenade säkerhetstjänst det förfogade över,\r\ndels hur angelägen befolkningen var att\r\nkommunismens avveckling skulle ske utan en\r\nupprepning av dess blodiga historia och dels hur\r\nangelägen omvärlden var att bistå vid\r\nomvandlingen till demokrati och\r\nmarknadsekonomi.</pre><pre>Det faktum att folk i dag skjuts på Sarajevos gator\r\noch i de kaukasiska bergen erinrar oss samtidigt om\r\natt processen inte i alla delar varit framgångsrik.\r\nÄven om den övervägande delen av befolkningen i\r\nde berörda länderna är inriktad på att söka trygghet\r\noch välstånd, som förvägrats den i det förflutna,\r\nfinns det grupper som utnyttjar möjligheterna att\r\nsöka fördelar på bekostnad av sina grannar.</pre><pre>Gamla, olösta rivaliteter, som undertryckts eller\r\nhållits på sparlåga av kommunistregimerna, har\r\nåter kunnat stiga upp mot ytan, till synes\r\notillgängliga för den typ av konflikthantering som\r\nutarbetas av FN och de europeiska\r\nsamarbetsorganen.</pre><pre>Det finns två skäl till att omvärlden hittills\r\nmisslyckats med att hejda konflikterna på Balkan\r\noch i Kaukasus. Den ena är att FN, ESK och EG --\r\nde organisationer som deltagit i\r\nfredsansträngningarna -- saknat adekvata politiska\r\nmekanismer och militära resurser för att ingripa i\r\nen konflikt av den här typen utan tillräckligt stöd av\r\nde stridande parterna.</pre><pre>Det andra är att parterna i dessa konflikter förfogar\r\növer stora arsenaler av tunga vapen, i Kaukasus\r\nhuvudsakligen härrörande från Sovjetarmén och i\r\ndet f.d. Jugoslavien från den federala armén. Den\r\njugoslaviska folkarmén, som kontinuerligt bryter\r\nmot ESK:s och folkrättens principer, har\r\nhänsynslöst använt sig av tunga vapen mot städer\r\noch byar i icke-serbiska republiker, nu senast i\r\nBosnien-Hercegovina.</pre><pre>Liksom andra medlemmar av ESK har de nordiska\r\nländerna manat de stridande parterna i Bosnien-\r\nHercegovina att återgå till att använda fredliga\r\nmedel för att lösa sina konflikter och understrukit\r\natt det internationella samfundet inte kommer att\r\nacceptera en situation som åstadkommits med våld.</pre><pre>Mina nordiska kolleger och jag har också framhållit\r\natt vi ser utvecklingen i det tidigare Jugoslavien som\r\nen bekräftelse på att ESK:s operativa förmåga bör\r\nstärkas och att ESK i samverkan med andra\r\ninternationella organisationer bör få en\r\nfredsbevarande och kanske en fredsskapande roll\r\npå den europeiska kontinenten. Under ESK:s\r\npågående uppföljningsmöte i Helsingfors verkar vi\r\nför att detta skall bli en realitet.</pre><pre>Med Parisstadgan för ett nytt Europa, som antogs\r\nav ESK i november 1990, fick medlemsländerna en\r\ngrundval av gemensamma värden, som tjänar som\r\nbas för det nya säkerhetssystem som håller på att\r\nväxa fram i Europa -- ett säkerhetssystem som på\r\nsikt förhoppningsvis skall kunna förhindra\r\nkonflikter av den typ vi i dag ser i Bosnien-\r\nHercegovina.</pre><pre>Vi talar redan i dag om ''sammanflätade\r\ninstitutioner'' och ''samverkande säkerhet''. ESK,\r\nEuroparådet, NACC, VEU och EG överväger för\r\nnärvarande hur man bäst kan bidra till detta\r\nvittomfattande och allsidiga säkerhetssystem.\r\nArbetet inom EG på en gemensam utrikes- och\r\nsäkerhetspolitik (GUSP) är av stor betydelse även\r\nför Sverige. Som medlem av Europeiska unionen\r\nkommer vi att fullt ut medverka i detta arbete.</pre><pre>I sitt första gemensamma säkerhetspolitiska\r\nuttalande under efterkrigstiden framhöll de fem\r\nnordiska utrikesministrarna i början av denna\r\nmånad att vi alla deltar i detta breda och\r\nframåtsyftande samarbete och är beredda att aktivt\r\nsöka fördjupa det i den nordeuropeiska regionen.</pre><pre>Europas historia lär oss att en sådan samverkan är\r\noundgänglig. Om Europas länder i nuvarande\r\nhistoriska omställningsperiod skulle söka sin\r\nsäkerhet i isolering eller i gamla former av grupp-\r\noch blockindelning, skulle detta snarast medverka\r\ntill uppkomsten av nya spänningar. Det kan noteras\r\ni detta sammanhang att ett antal f.d.\r\nWarszawapaktsstater förutskickat att man på sikt\r\navser söka medlemskap i NATO.</pre><pre>När Sveriges riksdag år 1920 debatterade huruvida\r\nvi skulle delta i Nationernas förbund, uttrycktes på\r\nsina håll en betydande tveksamhet. Många\r\nriksdagsmän, både till höger och till vänster,\r\npekade på det nya systemets brister och framhöll att\r\nden traditionella typen av neutralitet givit trygghet\r\ni det förflutna.</pre><pre>Men förespråkarna för ett svenskt deltagande i den\r\ninternationella freds- och säkerhetsorganisationen\r\nlyckades övertala en majoritet av sina kolleger om\r\natt säkerhet i vår tid måste, såvitt det är möjligt,\r\nsökas i samverkan. Jag tror att denna insikt också\r\nhåller på att växa fram i dag, under en tid som i\r\nmycket påminner om perioden efter första\r\nvärldskriget.</pre><pre>Jag har hittills uppehållit mig vid framväxten av en\r\nny säkerhets- och samarbetsordning i Europa och\r\nSveriges bidrag till denna. Dessa regionala\r\nansträngningar i ett historiskt skeende står\r\nemellertid inte i motsättning till ansträngningarna\r\natt skapa en effektivare samarbets-  och\r\nsäkerhetsordning i världen i dess helhet med\r\nFörenta Nationerna och dess stadga som grundval.</pre><pre>Den internationella samarbetsorganisationen blir i\r\nsjälva verket betydligt effektivare när Europa\r\nförmår lösa sina egna grundläggande problem.\r\nSupermaktskonflikten mellan öst och väst var till\r\nsin kärna en europeisk konflikt. Det var genom\r\nEuropa järnridån löpte. Det var här världens\r\nstörsta vapenarsenaler byggdes upp. Denna\r\nutveckling har nu drastiskt förändrats. I Europa\r\nsker nu genom unilaterala åtaganden och\r\ninternationella avtal en successiv reduktion av\r\nkärnvapen, konventionella vapen och militära\r\nstyrkor.</pre><pre>Men det finns också oroande inslag i bilden. Från\r\nsvensk sida ägnar vi stor uppmärksamhet åt frågan\r\nom ett snart tillbakadragande av de f.d. sovjetiska\r\ntrupperna från Estland, Lettland och Litauen. Det\r\när angeläget att en tidtabell härför upprättas\r\nomgående, så att ett tillbakadragande i ordnade\r\nformer kan inledas. Ett viktigt symboliskt steg vore\r\nett omedelbart tillbakadragande av de trupper som\r\nfinns i huvudstäderna, eftersom deras närvaro där\r\nså tydligt inkräktar på de baltiska staternas\r\nsuveränitet.</pre><pre>CFE-avtalet har ännu inte ratificerats av\r\nSovjetunionens efterträdarländer i detta avseende.\r\nVi delar förhoppningen om att detta skall kunna\r\nske före avslutningen av ESK:s uppföljningsmöte i\r\nHelsingfors. Vi har också framhållit betydelsen av\r\natt medlemmarna av Oberoende Staters Samvälde\r\nansluter sig till icke-spridningsavtalet och, i\r\nförekommande fall, ratificerar START-avtalet. Det\r\nförhållandet att Sovjetunionen upplösts får inte\r\nleda till att OSS-länderna undergräver gjorda\r\nåtaganden på detta område.</pre><pre>Det är emellertid inte bara handhavandet av\r\nkärnvapnen i det f.d. Sovjetunionen som väcker\r\noro. En annan oroskälla är förekomsten av så\r\nmånga kärnkraftverk som är bristfälliga ur\r\nsäkerhetssynpunkt. På detta fält har vi på svensk\r\nsida större möjligheter att agera. I februari i år\r\ntillsatte jag en expertgrupp med uppdrag att föreslå\r\noch bereda svenska insatser till stöd för nedrustning\r\noch kärnsäkehet i OSS och Baltikum.</pre><pre>Ett resultat av expertgruppens arbete är att vi\r\nkommer att bidra till upprättandet av\r\ninternationella forskningscentra för kärnfysiker i\r\nRyssland och Kiev. Dessa centra syftar till att ge\r\nnya uppgifter åt de f.d. sovjetiska kärnfysiker som\r\ninte längre kommer att ägna sig åt\r\nkärnvapentillverkning. Sverige kommer att lämna\r\nett bidrag på sammanlagt 33 milj.kr. till de\r\ninternationella forskningscentra som i dagarna sätts\r\nupp i Ryssland och Ukraina; 24 milj.kr. till Moskva-\r\ncentret och 9 milj.kr. till Kiev-centret. Detta är\r\nunder förutsättning att verksamheten också\r\nkommer att inkludera civil kärnsäkerhet. Vår\r\nmedverkan är ett uttryck för Sveriges intresse för\r\natt kunskapen om kärnvapen används till fredliga\r\nändamål.</pre><pre>Statens kärnkraftsinspektion och Statens\r\nstrålskyddsinstitut har vidare inlett ett nära\r\nkärnsäkerhetssamarbete med motsvarande\r\nmyndigheter i Estland, Lettland och Litauen.\r\nExperthjälp planeras även till Ryssland, Ukraina\r\noch Litauen för att bygga upp nationella\r\nkontrollsystem för klyvbart material.\r\nExpertgruppen förbereder vidare konkreta\r\nåtgärder för att bistå till upprättandet av\r\ngränskontrollsystem som kan hindra spridning av\r\nmateriel och teknologi för framställning av\r\nmassförstörelsevapen från OSS-länderna.</pre><pre>Men kärnsäkerhets-  och icke-spridningsproblemen\r\när ingalunda begränsade till det f.d. Sovjetväldet.\r\nMånga av länderna i Mellanöstern har sannolikt\r\nutvecklingsprogram för kemiska vapen, och vissa\r\nländer på olika håll i världen vägrar fortfarande\r\nansluta sig till avtalet om icke-spridning av\r\nkärnvapen. Förhoppningsvis kommer arbetet på en\r\nkonvention mot kemiska vapen att kunna slutföras i\r\når och den nukleära icke-spridningsregimen kunna\r\nskärpas på viktiga punkter före NPT:s\r\ngranskningskonferens 1995.</pre><pre></pre><pre>Herr talman! I den översyn av svensk\r\nnedrustningspolitik som gjordes på mitt uppdrag\r\nunder hösten diskuterades bl.a. den\r\nparlamentariska förankringen av\r\nnedrustningspolitiken. De kontakter jag tagit\r\nunder våren har gjort att en sammanslagen\r\nfolkrätts- och nedrustningssdelegation med ett\r\nutvidgat mandat är den lösning jag förordar. Min\r\nförhoppning är att den nya samrådsdelegationen\r\nskall kunna hålla sitt första möte i början av hösten.</pre><pre>Jag är förvissad om att vi med denna nya\r\norganisation kommer att gemensamt kunna driva\r\nvidare frågor som givits en stark prioritet från\r\nsvensk sida. Ett totalförbud mot kemiska vapen,\r\nsom jag tidigare talat om, kan tjäna som ett\r\nexempel.</pre><pre>Sverige deltar aktivt i arbetet på att skapa en\r\nsäkrare värld, inte bara genom de bilaterala\r\ninsatser jag nämnt utan även genom internationellt\r\nsamarbete med likasinnade länder i G 24-gruppen,\r\ni Österjörådet, i IAEA, i nedrustningskonferensen\r\ni Genève, i ESK och i FN. Om vi för stöd för vår\r\nkandidatur till en plats i säkerhetsrådet för nästa\r\nmandatperiod kommer vi också att kunna vara med\r\nom att genomföra den utbyggnad av FN:s\r\nfredsbevarande och fredsskapande verksamhet\r\nsom för närvarande förbereds.</pre><pre>Vid ESK:s ministerrådsmöte i Stockholm i\r\ndecember övertar Sverige ordförandeskapet från\r\nTjeckoslovakien för en period av 6--10 månader.\r\nMot den bakgrund jag nu tecknat är det uppenbart\r\natt vi kommer att ställas inför mycket stora anspråk\r\ni ett Europa, där vissa stater genomgår svåra\r\nkonvulsioner, där nedrustnings- och säkerhetsavtal\r\nalltjämt återstår att genomföra och där nya\r\nstrukturer måste byggas. Samtidigt ger det oss\r\nökade möjligheter att påverka utvecklingen på ett\r\nantal områden som är av avgörande betydelse för\r\nvår egen säkerhet, vårt eget välstånd och vår plats i\r\ndet nya Europa.</pre><pre>Anf. 15  GUDRUN SCHYMAN (v) replik:</pre><pre>Herr talman! Jag skulle vilja försöka ställa några av\r\nde frågor jag inte fick svar på av utrikesutskottets\r\nmajoritet till utrikesministern i stället -- det kan\r\nvara intressant att se om man har samma åsikter.</pre><pre>Det gäller utvecklingen av samarbetet i Europa och\r\nett eventuellt svenskt medlemskap i den europeiska\r\nunionen. Utrikesministern sade att vi som\r\nmedlemmar, om vi nu blir det, kommer att fullt ut\r\ndelta i unionens arbete. Jag undrar: Är det då\r\nutrikesministerns mening att Sverige fullt ut skall\r\ndelta också i den europeiska unionens alla\r\ninstitutioner och även i ett förpliktigande militärt\r\nsamarbete, som -- enligt vad jag kan utläsa av alla\r\nbeslut som hittills har fattats och alla utfästelser\r\nsom har gjorts -- är det långsiktiga politiska mål\r\nsom man har inom den europeiska unionen och som\r\nman som medlem ju förbinder sig att verka för; det\r\nsade också regeringen i sin regeringsdeklaration att\r\nSverige skulle göra. -- Det var det ena.</pre><pre>Det andra gäller beskrivningen av den s.k.\r\ntraditionella neutralitetspolitiken som -- som jag\r\nuppfattade utrikesmininstern -- någonting mycket\r\nnegativt och i termer av isolering och grupp- och\r\nblockbildningar, någonting som är förlegat och\r\ngammaldags. Det kan man väl hålla med om, men\r\njag undrar om inte just grupp- och blockbildning är\r\nen mycket bra definition av just den europeiska\r\nunionen, som genom sin karaktär av att tala med en\r\nröst bygger upp ett mycket gediget och\r\nogenomträngligt block i just Västeuropa. Hur ser\r\nutrikesmininstern på det i förhållande till andra\r\nländer och eventuella konflikter med utgångspunkt\r\ni ett mer globalt synsätt? Är inte den europeiska\r\nunionen ett sådant mycket traditionellt och\r\ngammaldags block?</pre><pre>Anf. 16  Utrikesminister MARGARETHA AF\r\nUGGLAS (m) replik:</pre><pre>Herr talman! Gudrun Schyman förenklar sina\r\nfrågeställningar genom att själv ha en mycket\r\nbestämd uppfattning om hur Europa kommer att se\r\nut mot slutet av 90-talet.</pre><pre>Gudrun Schyman brukar också föra sina debatter\r\npå det sättet att de som lyssnar till henne måste utgå\r\nfrån att det är en militärallians som Sverige skall\r\ningå i när Sverige söker medlemskap i den\r\neuropeiska unionen. Såvitt jag vet finns det en enda\r\nfungerande militärallians där en hel del europeiska\r\nländer i dag är med, och det är NATO. Det är också\r\nså att en hel lång rad Warszawapaktsländer gärna\r\nskulle vilja vara med i denna fungerande\r\nmilitärallians.</pre><pre>Sverige söker medlemskap i den europeiska\r\nunionen. Vi säger fullt ut ja till den europeiska\r\nunionen såsom den avtecknar sig i Maastricht-\r\növerenskommelsen och såsom den är formulerad\r\ndär. Vi säger också fullt ut ja till de politiska\r\nmålsättningar och strävanden som\r\nmedlemsländerna i EG och så småningom den\r\neuropeiska unionen ger uttryck för. Men detta är\r\nnågonting annat än den bild som Gudrun Schyman\r\ntecknar. Exakt hur den säkerhetsordning kommer\r\natt se ut som nu är på väg att växa fram inom olika\r\neuropeiska organ och i en kontinuerlig dialog\r\nmellan olika europeiska organ kan vi i dag inte se,\r\nGudrun Schyman.</pre><pre>Om jag får uttrycka hur jag som svensk\r\nutrikesmininster ser på det svenska intresset vill jag\r\nsäga att det är att vi skall få en så fast och\r\nfungerande säkerhetsordning i Europa som\r\nmöjligt. Det ligger i Sveriges nationella intresse.\r\nSamtidigt skall vi, menar jag, behålla vår egen\r\nförmåga att värna vår egen säkerhet och vårt eget\r\noberoende.</pre><pre>Anf. 17  GUDRUN SCHYMAN (v) replik:</pre><pre>Herr talman! Det är inte så att jag förenklar\r\ndebatten, utan vad jag efterlyser är en större\r\ntydlighet i ställningstagandena. Jag tycker att det är\r\nväldigt otrevligt med dessa sliriga formuleringar --\r\nå ena sidan är det si och å andra sidan är det så, det\r\när inte aktuellt nu, och man vet väl aldrig hur det\r\ngår i framtiden, det får vi väl se, osv. Det finns fullt\r\nmed sådana luddigheter som förvirrar begreppen.</pre><pre>Det är så att de beslut som fattades i Maastricht\r\nmycket klart säger att WEU är och skall vara en\r\nintegrerad del av den europeiska unionens\r\nuppbyggnad och arbete. Jag har traktattexten\r\nframför mig. Jag kan läsa högt ur den. Det står t.ex.\r\natt unionen begär att WEU, som är en integrerad\r\ndel av EU:s utveckling, skall utveckla och tillämpa\r\nunionens beslut och aktioner som har\r\nförsvarskonsekvenser.</pre><pre>Det heter vidare: WEU skall utgöra en integrerad\r\ndel i EU:s utvecklingsprocess och stärka sitt bidrag\r\ntill solidariteten inom Atlantalliansen. Man är\r\nockså överens om att stärka WEU:s roll i det längre\r\nperspektivet av en gemensam försvarspolitik i den\r\neuropeiska unionen, som i sinom tid kan leda till ett\r\ngemensamt försvar, förenligt med Atlantalliansen.</pre><pre>Det råder inga motsättningar om detta. NATO är\r\nju införstått med den här utvecklingen, men får ju\r\npå det här sättet -- det måste vi väl ändå kunna\r\nsäga -- möjlighet att i WEU:s namn bedriva militär\r\npolitik också utanför Europas gränser. Det är ju\r\nfinessen med det här -- ett NATO och ett WEU som\r\ntillsammans kan försvara sina s.k. intresen.\r\nNATO:s intressen har på det sättet också möjlighet\r\natt verka utanför Europa.</pre><pre>Detta står i klartext på papper. Detta är vad man\r\nhar beslutat, detta är vad man vill. Då går det väl\r\ninte att säga att det är hypotetiskt eller att det är\r\nförenklande resonemang? Det krävs en tydlighet i\r\ndiskussionen som jag efterlyser, och jag tycker att\r\ndet är ohederligt att inte redan nu ta ställning i de\r\nhär frågorna.</pre><pre>Anf. 18  Utrikesminister MARGARETHA AF\r\nUGGLAS (m) replik:</pre><pre>Herr talman! Jag finner inte utrikesutskottets\r\nskrivningar otydliga. Jag tycker att de är tydliga och\r\nklara och ger en god beskrivning av den\r\nutvecklingsprocess som vi i Europa befinner oss i,\r\nen grundläggande, hoppingivande\r\nutvecklingsprocess, om än med mycket svåra\r\nproblem att lösa. Där menar jag att vi kommer in på\r\njust de frågor som jag delvis försökte belysa i mitt\r\nanförande, nämligen hur det europeiska samfundet\r\noch det internationella samfundet skall kunna\r\nutveckla inte bara en fredsbevarande utan även en\r\nfredsskapande förmåga. Det blir en av 90-talets\r\nstora frågor, och är ju en fråga redan i dag när vi ser\r\nvad som händer på Sarajevos gator.</pre><pre>Jag tycker för egen del att jag uttrycker mig ganska\r\nklart -- det måste jag säga -- när jag säger att det är\r\ni den svenska nationens intresse att vara med och\r\nutarbeta och delta i en så fast och fungerande\r\nsäkerhetsordning som möjligt i Europa och se till\r\natt denna kommer till stånd, samtidigt som vi\r\nbibehåller vår förmåga att värna om vår egen\r\nsäkerhet och vårt eget oberoende. Detta tycker jag\r\när mycket klart.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 19  PIERRE SCHORI (s):</pre><pre>Herr talman! Jag skall strax återkomma till det som\r\nnu har diskuterats, fru utrikesminister. Jag vill först\r\nsäga några ord om Jugoslavien, ett land som vi nu\r\nser slitas i stycken. Nya stater har bildats, och andra\r\nstår på tur att få internationellt erkännande. I vissa\r\ndelar, som i Bosnien-Hercegovina, kämpar folket\r\nför sin överlevnad.</pre><pre>Tragedin i detta gamla fina kulturområde i Europa\r\när obeskrivligt brutal: familjer splittras, barn dödas\r\neller får svåra trauma, civila bombas och människor\r\ndrivs från hem som har förstörts. I dag upplever vi\r\nefterkrigstidens största flyktingkris. 1,3 miljoner\r\nmedborgare i det gamla Jugoslavien är på flykt, och\r\nman räknar med att ytterligare 100 000-tals är det\r\ninom kort. I Tyskland har man officiellt tagit emot\r\n200 000, men det rör sig säkert om en kvarts miljon,\r\nsårade, hungrande, förtvivlade och sjuka\r\nmänniskor utan hem.</pre><pre>I det läget behövs medmänsklighet mer än\r\nnågonsin. Det är i sådana lägen länder skall leva\r\nupp till FN:s flyktingkonvention och visa\r\nsolidaritet, och det gör Sverige. Men det är också i\r\nsådana lägen av ofattbar fasa och obeskrivlig terror\r\nsom Ny demokrati visar sitt sanna och rätta jag och\r\ntalar om att det är turistresor som organiseras från\r\nett område där FN-soldaterna säger att det inte\r\ntidigare varit med om någonting liknande. Sverige\r\nvisar solidaritet med gamla Jugoslaviens folk\r\ngenom att ta sin del av de behövande i nöd.</pre><pre>Men vi kan också göra annat. Det gäller\r\nomfattande flyktinghjälp på platser nära\r\nflyktingarnas hem, det gäller\r\nfredsansträngningarna inom ESK:s ram och inom\r\nBrysselkonferensen för fred i Jugoslavien. Vi måste\r\ni det sammanhanget fördöma den jugoslaviska\r\nfolkarméns övergrepp och övervåld i Bosnien-\r\nHercegovina, en stat som nu är en självständig\r\nmedlem av ESK. Vi måste kräva dessa truppers\r\nuttåg omedelbart.</pre><pre>Ett erkännande av Bosnien-Hercegovia och\r\nMakedonien bör komma snart från svenskt håll.\r\nDäremot bör självfallet erkännandet av federala\r\nrepubliken Jugoslavien vänta till dess aggressionen\r\nmot grannstaterna har upphört och till dess man\r\nfullt ut har anslutit sig till Parisstadgans regler om\r\nfred, mänskliga rättigheter och demokrati i\r\nEuropa.</pre><pre>Kosovo är nu också på allvar hotat av utvecklingen.\r\nSverige kan och bör som medlem av ESK-trojkan\r\nuppmana ESK att skicka en delegation till Kosovo\r\nför att informera sig på platsen men också för att\r\nvisa solidaritet.</pre><pre>Vidare tycker jag att Sverige borde ta initiativet till\r\nen internationell återuppbyggnadsfond för\r\nDubrovnik, denna anrika stad som klassats som del\r\nav världens samlade kulturarv. Vi skulle kunna\r\ngöra det som ett uttryck för den medkänsla och det\r\nengagemang vi känner för alla folken i den gamla\r\nJugoslavien och så också visa dem som kommer\r\ndärifrån och lever i vårt land att vi bryr oss.</pre><pre>Det sägs i den här processen att ESK, den\r\neuropeiska säkerhetskonferensen, inte har några\r\ntänder. Men vem har egentligen det, om man inte\r\när redo att gå så långt som Förenta nationerna och\r\nUSA gjorde i Irak--Kuwait-konflikten. ESK är\r\nviktigt för Europas säkerhet, och ett betydande\r\nansvar kommer att falla på Sverige, som\r\nordförande från december, och fru\r\nutrikesministern.</pre><pre>Man kan säga att utan att EG:s roll som en växande\r\nstabilitetsfaktor i Europa försvagas har ESK sitt\r\nvärde genom att man inte ställer orealistiska\r\nförväntningar på organisationen. Vi får inte låta vår\r\nbesvikelse över vad som händer i det f.d.\r\nSovjetunionen och f.d. Jusgoslavien slå över i\r\nbesvikelse mot ESK också. Det är bättre att ha\r\nESK som det är än att inte ha det alls.</pre><pre>ESK är inte något utvidgat EG där bara välartade\r\nländer hör hemma. ESK är ett redskap för att\r\nförsöka åstadkomma fred, demokrati och\r\nekonomisk utveckling inom ESK-området så som\r\ndet nu ser ut.</pre><pre>Läget i det gamla Jugoslavien, liksom kriget i\r\nAzerbajdzjan berör oss alla i Europa. Sökandet\r\nefter en stabil all-europeisk fredsordning måste\r\nfortsätta, trots bakslagen.</pre><pre>Mycket flyter nu i Europa. Det gamla har dött, men\r\ndet nya har ännu inte fötts. Halva vår kontinent\r\ntycks vila på något slags kvicksand. Ur\r\npostkommunismens krater väller lava av nya,\r\nobehagliga överraskningar, verkar det. I detta läge\r\när det viktigt att Sverige har en klar\r\nsäkerhetspolitik. Tyvärr, menar jag, har det vilat ett\r\ndrag av osäkerhet kring regeringen Bildts\r\nsäkerhetspolitik.</pre><pre>Anders Björck -- om ni känner honom -- har talat\r\nom att neutralitetspolitiken är död. Det gjorde han\r\nutomlands. Carl Bildt verkar ha svårt både i språk\r\noch kroppsspråk att ens använda ordet\r\nneutralitetspolitik, Olof Johansson däremot -- som\r\nockså ingår i regeringen -- säger att denna\r\nneutralitetspolitik är tidlös. Inte undra på att man\r\nbåde i Sverige och utomlands undrar: Vad är\r\negentligen Sveriges linje?</pre><pre>Utrikesutskottet har i detta osäkra läge hjälpt\r\nregeringen genom att strama upp politiken och ge\r\nden klara konturer. Det står att den militära\r\nalliansfriheten, som är den fredstida benämningen\r\noch praktiken av neutralitetspolitiken, består. Så\r\nsäger alla partier i utrikesutskottet, utom Ny\r\ndemokrati. Det är bra.</pre><pre>Samtidigt -- och det är viktigt -- förklarar vi oss nu,\r\nsom tidigare, villiga att aktivt verka för att hitta en\r\nalleuropeisk säkerhetsordning. Vi måste i det nya\r\nläget i Europa, som också påverkar oss kraftigt, ha\r\nen helhetssyn i säkerhetspolitiken och söka ett\r\nvidgat säkerhetsbegrepp.</pre><pre>ESK är för oss den ideala ramen, men den har ännu\r\ninte nått målet, vilket vi kan se i Azerbajdzjan och\r\nBosnien-Hercegovina. Men ESK är det enda\r\nforumet med allomfattande medlemskap och\r\nallomfattande dagordning. Det är där vi i första\r\nhand måste finna formerna för krishanteringen, för\r\nfredsskapande och fredsbevarande verksamhet i\r\nEuropa.</pre><pre>När det gäller den västeuropeiska unionen skriver\r\nvi i utskottet -- och det är också en uppstramning i\r\nförhållande till vad statsministern har sagt i dessa\r\nfrågor -- att medlemskap i Europeiska unionen\r\ninnebär möjlighet, men ej skyldighet att bli medlem\r\ni WEU. Beslut fattade inom WEU är bindande\r\nendast för dem som ingår i den organisationen. Det\r\när först vid ett medlemskap i Västeuropeiska\r\nunionen som ett ställningstagande för svensk del\r\nkan bli aktuellt. Dessförinnan saknar frågan om\r\nWEU för svensk del aktualitet, skriver vi och\r\ntillägger att den militära alliansfriheten består.</pre><pre>Det är en uppstramning, och det är nyttigt.</pre><pre>Herr talman! Även i fråga om säkerheten i Norden\r\ntycker jag regeringen Bildt har skapat osäkerhet.\r\nAnders Björck, igen, har i samband med\r\nflygplansaffären med Finland sagt att vi nu inte\r\nlängre bör ta hänsyn till Finland i det\r\nsäkerhetspolitiska sammanhanget här uppe i\r\nNorden. Det är ett sammanhang där vi alltid räknat\r\nmed och tagit största hänsyn till våra grannar.</pre><pre>Nu brukar han tala vitt och brett om olika saker och\r\nofta tala fel. Men även här har Carl Bildt gjort\r\nliknande uttalanden. Jag undrar vad som menas.\r\nAtt hoppa på Finland och till synes hoppa av\r\nhänsynen till Norden, är det att ge den impuls till\r\ndet nordiska samarbetet som det står om i\r\nregeringspropositionen? Jag hoppas att\r\nutrikesministern kan bringa reda i denna soppa.</pre><pre>Till slut, herr talman: Vi hade just besök av\r\npresident Landsbergis från Litauen. Han fick\r\nbrådstörtat avbryta sitt besök i Sverige och åka\r\nhem, därför att ryska trupper flögs in i Litauen. Nya\r\nryska trupper in i det självständiga Litauen mot\r\nLitauens vilja! Det är förstås fullkomligt\r\noacceptabelt. Detta får inte passera, tycker jag,\r\ngenom att vi i Sverige bara säger att vi protesterar.\r\nJag har tidigare i denna kammare frågat\r\nstatsministern om han är beredd att skicka en\r\nemissarie till president Jeltsin -- med vilken nu\r\nockså Landsbergis har dålig kontakt, verkar det --\r\nför att understryka för den ''demokratiske hjälten'',\r\nsom Carl Bildt kallat president Jeltsin, att detta är\r\nfullkomligt oacceptabelt?</pre><pre>Jag skulle gärna vilja att utrikesministern\r\nkommenterade mitt förslag att hon själv eller någon\r\nemissarie på hög nivå gärna åker till president\r\nJeltsin och säger att det är otillständigt och\r\noacceptabelt i det nya Europa att man för in nya\r\nutländska trupper mot ett självständigt lands vilja.</pre><pre>Anf. 20  Utrikesministern MARGARETHA\r\nAF UGGLAS (m):</pre><pre>Herr talman! Jag måste konstatera att även\r\nriksdagsarbetet är fyllt av överraskningar. Jag ser\r\natt Pierre Schori inte finns med på talarlistan. Han\r\när dock välkommen i debatten. Det är mycket\r\ntrevligt.</pre><pre>Som gammal ledamot av utrikesutskottet gillar jag\r\nmycket de eloger Pierre Schori ger utskottet. Jag\r\nhar alltid funnit att det är en mycket viktig\r\ninstitution i förandet av den svenska\r\nutrikespolitiken.</pre><pre>För övrigt tyckte jag Pierre Schori verkade\r\ndebattera med en mängd rubriker i massmedia. Jag\r\ntycker inte det är så särskilt meningsfullt att föra en\r\ndialog i de frågorna.</pre><pre>Jag tycker dock det kan vara värt att understryka\r\natt det har skett en mycket viktig utveckling i den\r\nnordiska samverkan. När de nordiska\r\nutrikesministrarna var samlade i Helsingfors antog\r\nde ett uttalande om nordiskt samarbete för\r\nsäkerhet och utveckling i den nordiska regionen\r\noch den norra delen av Europa inom ramen för det\r\neuropeiska samarbetet. Det är första gången under\r\nefterkrigstiden. Jag vill gärna understryka att detta\r\när en mycket viktig utveckling och mer att notera\r\nän den litet pikanta debatt som förs i en del spalter.</pre><pre>Jag delar gärna Pierre Schoris både upprördhet och\r\nönskan att vi skall fortsätta att arbeta med frågan\r\nom ett tillbakadragande av trupper från de baltiska\r\nstaterna. Det ser jag som en av våra viktiga\r\nuppgifter. Jag kan försäkra Pierre Schori att vi\r\nfortsätter att arbeta med denna fråga.</pre><pre>Anf. 21  FÖRSTE VICE TALMANNEN:</pre><pre>Ärade ledamöter! Det är för podiet obegripligt att\r\ndet tydligen finns två olika talarlistor distribuerade.\r\nHär på podiet finns en lista framför talmannen och\r\nkammarsekreteraren, där Pierre Schoris namn står\r\npå den plats där han nu har fått ordet. Tydligen\r\nfinns också listor med annat innehåll.</pre><pre>Hur detta gått till har jag ingen möjlighet att\r\nbedöma, men vi skall självklart undersöka saken\r\nsedan.</pre><pre>Anf. 22  PIERRE SCHORI (s) replik:</pre><pre>Herr talman! Det har delvis sin förklaring i att vi\r\nhar besök av Nelson Mandela i landet. Jag förstår\r\natt det inte är något som Ian Wachtmeister gillar,\r\nmen så är det.</pre><pre>Fru utrikesminister! I den tid vi lever i är det så att\r\nhälften av ett budskap räknas när det framförs och\r\nden andra hälften när det kommer ut i media. Det\r\nvet alla. Det finns många som tror att det som står\r\ni tidningarna om Sveriges utrikes- och\r\nsäkerhetspolitik gäller, särskilt när en statsminister\r\nciterar det rakt av utav en statsminister. Det var\r\ndärför jag ville att utrikesministern skulle bringa\r\nreda i detta: Hur ser Sveriges regering på Finland i\r\ndet nordiska säkerhetspolitiska mönstret? Är det\r\ninte som förr? Skall vi hoppa av våra gamla\r\ntraditioner på grund av att Finland köpte ett\r\namerikanskt plan i stället för ett svenskt? Det vore\r\nrätt bra att få veta.</pre><pre>När det gäller Baltikum vet jag att man i\r\nutrikesdepartementet arbetar med detta. Det sade\r\nockså statsministern för ett antal månader sedan att\r\nman gjorde. Men jag menar att vi måste\r\ndramatisera vår oro och förbannelse genom att till\r\npresident Jeltsin -- som inte läser eller hör\r\nutrikesministern här i kammaren -- direkt tala om\r\nvår upprördhet över det fullständigt unika\r\nförhållandet, att man för in främmande trupp mot\r\nett självständigt lands önskemål.</pre><pre>Jag upprepar därför min fråga: Är utrikesministern\r\nberedd att ta några extra ordinära grepp här för att\r\nförklara för president Jeltsin att vi, grannfolket till\r\nBaltikum, inte gillar detta handlingssätt?</pre><pre>Anf. 23  Utrikesministern MARGARETHA\r\nAF UGGLAS (m):</pre><pre>Herr talman! På Finland ser vi som en nära vän och\r\ngranne med vilken vi vill följas åt på den europeiska\r\nvägen och bli medlemmar i den europeiska\r\nunionen.</pre><pre>Jag tror inte Pierre Schoris andra fråga vinner på att\r\ndrivas med upprördhet. Jag tror att den vinner på\r\natt drivas med sans, klokhet och envishet.</pre><pre>Anf. 24  GUDRUN SCHYMAN (v) replik:</pre><pre>Herr talman! Jag begärde replik av det skälet att jag\r\ninte delar Pierre Schoris uppfattning om att\r\nutrikesutskottets betänkande innebär ett\r\nförtydligande och en uppstramning av den tidigare\r\noklara synen på neutralitetspolitiken.</pre><pre>Jag har tidigare här i debatten frågat: Är den\r\navgörande skillnaden det faktum att vår\r\nalliansfrihet utsträcker sig enbart till vårt\r\nnärområde och inte längre?</pre><pre>Är detta uppstramningen och förtydligandet? Skall\r\nman i så fall tolka den uppstramningen och det\r\nförtydligandet så att det i och med den definitionen\r\ninte finns något hinder för Sverige att delta i\r\nförsvarspolitiskt samarbete inom ramen för den\r\neuropeiska unionen?</pre><pre>Jag är nämligen övertygad om att det kommer att\r\nbli ett sådant. Jag är dessutom alldeles övertygad\r\nom att Pierre Schori också är övertygad om att det\r\nkommer att bli ett sådant, att WEU som institution\r\nkommer att inkorporeras med den europeiska\r\nunionens övriga organisationer och institutioner.\r\nAnledningen till detta är att det står på pränt efter\r\nbesluten i Maastricht. Det finns en klar och tydliga\r\nvilja att det så skall vara.</pre><pre>Den här hypotetiska beskrivningen om ett Sverige\r\nsom medlem i den europeiska unionen, men\r\nstående utanför det försvarspolitiska samarbetet är,\r\nsom sagt var, mycket hypotetisk.</pre><pre>Men om nu det är grunden för\r\nSocialdemokraternas synsätt på ett medlemskap,\r\ndå skulle jag vilja veta svaret från Pierre Schori på\r\nen annan fråga. Om ett medlemskap i den\r\neuropeiska unionen också innebär ett\r\nförpliktigande försvarspolitiskt samarbete,\r\nkommer då Socialdemokraterna att säga nej till den\r\neuropeiska unionen?</pre><pre>Anf. 25  PIERRE SCHORI (s) replik:</pre><pre>Herr talman! Utan att i detalj gå in på Gudrun\r\nSchymans fråga så kan jag säga att jag inte delar\r\nhennes bedömning. Jag har också studerat\r\ndokumenten från Maastricht och vet också\r\nbakgrunden till det hela. Jag har också, liksom\r\nGudrun Schyman, umgåtts med många inom EG\r\noch undersökt hur man tolkar detta och vad man\r\nser framöver.</pre><pre>Men det som står i utrikesutskottets betänkande är\r\nhelt klart: Detta är icke en fråga som Sverige\r\nbehöver ta ställning till. Det blir aktuellt först vid\r\nett medlemskap.</pre><pre>Jag är inte heller övertygad om att WEU kommer\r\natt inkorporeras på det sätt som Gudrun Schyman\r\nuttrycker det.</pre><pre>Detta är inte ett sätt att smyga runt frågan, utan det\r\nhandlar om att sätta en stoppkloss fram till det\r\ntillfälle då vi vid ett eventuellt medlemskap behöver\r\nta i frågan.</pre><pre>Anf. 26  GUDRUN SCHYMAN (v) replik:</pre><pre>Herr talman! Skall vi vara realistiska, Pierre Schori,\r\nkan ett medlemskap för Sverige bli aktuellt kanske\r\nallra tidigast 1995. Nu tyder mycket på att det inte\r\nblir aktuellt förrän senare, eftersom det eventuellt\r\nkommer att vara många länder som vill bli\r\nmedlemmar. Detta kräver ytterligare beslut från\r\nEG:s sida om hur utvidgningen av institutionerna\r\nskall gå till. Men vid det laget lär det också vara\r\nklart att den försvarspolitiska delen finns inom den\r\neuropeiska unionen.</pre><pre>Jag frågar igen: Om det är så -- vilket de allra flesta\r\när helt övertygade om, inklusive EG:s egna\r\ntalesmän och taleskvinnor från olika ställen -- att\r\nmedlemskap för Sverige är sammanfogat med ett\r\nförpliktigande militärt samarbete, säger då\r\nSocialdemokraterna nej? Det måste gå att ha en\r\nåsikt om den frågan.</pre><pre>Anf. 27  PIERRE SCHORI (s) replik:</pre><pre>Herr talman! Den frågan är redan besvarad i vår\r\nmotion där vi vänder oss emot att delta i ett\r\nförpliktande militärt samarbete. Punkt och slut.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 28  PÄR GRANSTEDT (c):</pre><pre>Herr talman! Jag tänker i mitt inlägg hålla mig till\r\nfrågan om Sveriges allmänna säkerhetspolitiska\r\norientering. Övriga frågor relaterade till\r\nnedrustning och liknande kommer att behandlas av\r\nBirgitta Hambraeus längre fram i debatten.</pre><pre>Som många har vitsordat genomgår Europa en\r\nväldigt stark förändring på det säkerhetspolitiska\r\nområdet. Det kalla kriget är slut, och det är\r\nförmodligen på sitt sätt lika betydelsefullt för den\r\nsäkerhetspolitiska strukturen i Europa som andra\r\nvärldskrigets slut var, även om det kalla kriget\r\nlyckligtvis har varit oändligt mycket lindrigare än\r\nandra världskriget. Detta innebär också att vi i\r\nSverige måste ta upp vår säkerhetspolitiska\r\norientering till en ingående analys. De gamla\r\nriktmärkena finns inte längre kvar. Det är också\r\nnaturligt att vi står inför en period av osäkerhet,\r\neftersom vi inte vet hur Europas säkerhetspolitiska\r\nmönster kommer att utvecklas.</pre><pre>Gudrun Schyman beklagade i sitt anförande att\r\nnågra klara och entydiga linjer inte fanns. Man kan\r\nnaturligtvis med en viss saknad se tillbaka på det\r\nkalla krigets dagar, då vi hade ett mycket tydligt\r\nmönster som det var lätt att orientera sig efter. Jag\r\ntror ändå inte att det är något att längta tillbaka till.\r\nDet nya i Europa är just föränderligheten, och det\r\nställer krav på flexibilitet.</pre><pre>Sveriges säkerhetspolitik har karakteriserats av\r\nalliansfrihet i fred syftande till neutralitet i krig. Det\r\när dock viktigt att slå fast att den svenska\r\nneutralitetspolitiken inte är en produkt av det kalla\r\nkriget. Den har betydligt djupare rötter än så och\r\nmer långtgående motiv. Den kan i varje fall\r\nhärledas tillbaka till Napoleonkrigets slut. Syftet\r\nmed den svenska neutralitetspolitiken har hela\r\ntiden varit att hålla Sverige utanför\r\nstormaktsmotsättningarna och\r\nstormaktskonflikterna i Europa, oavsett vad det\r\nhar varit för stormakter. Som regel har den ena\r\nparten varit Ryssland i olika skepnader. Den andra\r\nparten har varit Tyskland och på senare tid USA\r\noch NATO. Det är just strävan efter att hålla sig\r\nutanför stormaktskonflikter i ett Europa präglat av\r\nstormaktskonflikter som har varit det viktiga.</pre><pre>Det kalla krigets slut har självfallet inte inneburit\r\nslutet på den svenska neutralitetspolitiken eller att\r\nbehovet av en svensk alliansfrihet skulle ha\r\nupphört. Fortfarande måste vi naturligtvis räkna\r\nmed risken för stormaktskonflikter i vårt\r\nnärområde i Europa och att Sverige har ett behov\r\nav att kunna hålla sig utanför sådana konflikter.\r\nDetta kommer också tydligt till uttryck i utskottets\r\nbetänkande, där vi slår fast att den svenska\r\nalliansfriheten består och att syftet är att vi skall\r\nkunna hålla oss neutrala om det skulle bli en sådan\r\nkonflikt i vårt närområde.</pre><pre>Långsiktigt måste naturligtvis målet vara en\r\nalleuropeisk säkerhetsordning, men i det nu\r\nförutsebara säkerhetspolitiska perspektivet är\r\nalliansfriheten fortfarande viktig och bidrar till\r\nstabilitet i Nordeuropa. Detta måste naturligtvis\r\nrelateras till frågan om svenskt medlemskap i EG\r\neller i den europeiska unionen.</pre><pre>Den bedömning vi har gjort är att det bör vara\r\nmöjligt för Sverige att vara med i den europeiska\r\nunionen och dess utrikes- och säkerhetspolitiska\r\nsamarbete under vissa förutsättningar. En sådan\r\nförutsättning är att ställningstaganden av\r\nutrikespolitisk betydelse skall kräva enhällighet,\r\ndvs. att vi inte tvingas in i ställningstaganden och\r\npositioner som vi inte själva har valt. En annan\r\nförutsättning är att vi inte behöver delta i ett\r\nförpliktigande försvarssamarbete och militärt\r\nsamarbete. Dessa förutsättningar uppfylls av de\r\nbeslut som har träffats i Maastricht. Det utrikes-\r\noch säkerhetspolitiska samarbetet där bygger på\r\nenhällighet när det gäller de politiska\r\nställningstagandena. Det militära samarbete som\r\nmånga EG-stater önskar sig förläggs till den\r\nvästeuropeiska unionen, och medlemskap i EG\r\neller EU kräver inte att man också är med i den\r\nvästeuropeiska unionen.</pre><pre>För mig är det ganska självklart att vår vilja att\r\nbibehålla alliansfriheten innebär att vi som\r\nmedlemmar -- om vi blir det -- i den europeiska\r\nunionen står utanför den västeuropeiska unionen, i\r\nvarje fall så länge som den svenska alliansfriheten\r\nfortfarande behövs, och den behövs i varje fall intill\r\ndess att man har lyckats skapa en verklig\r\nalleuropeisk säkerhetsordning. Det är framför allt\r\ninom ESK:s ram som förutsättningar finns att\r\nutveckla detta.</pre><pre>Målet är naturligtvis just denna alleuropeiska\r\nsäkerhetsordning, som skulle göra också den\r\nsvenska alliansfriheten obsolet. Det är det som gör\r\natt jag inte bedömer att målsättningen i\r\nMaastrichtbeslutet att nå fram till en gemensam\r\nförsvarspolitik är oacceptabel. Förutsättningen för\r\natt vi skall kunna delta i en gemensam\r\nförsvarspolitik är som sagt att den är en del av en\r\nalleuropeisk säkerhetsordning och inte kan bli en\r\ndel i en europeisk situation präglad av\r\nmotsättningar mellan block eller stormakter. Det är\r\nalltså viktigt att se det här perspektivet när vi\r\ndiskuterar hur vi kan förhålla oss till olika tänkbara\r\nutvecklingar.</pre><pre>Situationen präglas alltså av vissa svårigheter att\r\nbedöma framtidsutvecklingen. Jag noterar att\r\nGudrun Schyman gör vissa bedömningar, andra gör\r\nandra. Det vi har att hålla oss till är de\r\nbeslutsordningar som finns inom den europeiska\r\nunionen. Man kan då konstatera att\r\nMaastrichtbeslutet i sig inte tvingar oss in i något\r\nförsvarsmässigt samarbete och inte heller tvingar\r\noss in i utrikespolitiska positioner som vi inte själva\r\nhar valt. Vi kan också konstatera att varje\r\nförändring av detta förhållande, exempelvis att\r\nman skulle vilja göra medlemskap i WEU\r\nobligatoriskt eller förvandla den europeiska\r\nunionen till en organisation som också inkluderar\r\nett gemensamt försvar, kräver enhällighet bland\r\nmedlemsstaterna och också ett godkännande av\r\nalla medlemsstaters parlament. Vi kan alltså inte\r\ntvingas in i en situation som vi inte själva finner\r\nacceptabel när det gäller den fortsatta utvecklingen\r\ninom den europeiska unionen. Det är också viktigt\r\nför bedömningen att Maastrichtbeslutet i sig är\r\nförenligt med vår vilja att bibehålla vår\r\nalliansfrihet. Detta har gjort att vi för vår del kan\r\nstödja den här utvecklingen.</pre><pre>Vi kan också konstatera att den bedömning som vi\r\nhar gjort i Sverige inte alls är unik. Sverige är inte\r\ndet enda alliansfria land som söker medlemskap i\r\nden europeiska unionen. Detsamma gäller Finland,\r\nÖsterrike och Schweiz. I dessa länder har man gjort\r\nsamma bedömning som vi, nämligen att det bör\r\nvara möjligt att förena medlemskap med en\r\nbibehållen alliansfrihet. Man kan också notera att\r\ndet inte saknar betydelse för den framtida\r\nutvecklingen av den europeiska unionen om antalet\r\nalliansfria stater som är medlemmar ökar från en till\r\nfem. Det är klart att också det kommer att påverka\r\nden framtida utvecklingen.</pre><pre>Med detta, herr talman, vill jag för min del yrka\r\nbifall till utskottets hemställan i betänkandet.</pre><pre>Anf. 29  GUDRUN SCHYMAN (v) replik:</pre><pre>Herr talman! Det är alldeles riktigt, Pär Granstedt,\r\natt vi gör olika bedömningar om den framtida\r\nutvecklingen. Det gläder mig att Centerpartiet så\r\nklart och tydligt uttalar att man inte kan tänka sig\r\natt gå med på ett förpliktigande militärt samarbete.\r\nDet är bra att det sägs så klart ut liksom att det för\r\ner är en förutsättning att den svenska\r\nneutralitetspolitiken består. Jag vet inte hur ni i\r\nCenterpartiet tolkar det lilla tillägget om\r\nalliansfrihet i vårt närområde och om det har någon\r\nbetydelse i sammanhanget. Det kanske jag kunde\r\nfå ett svar på.</pre><pre>Sedan är det riktigt att en ändring av\r\nbestämmelserna kräver enhällighet. Men enligt min\r\nuppfattning kommer nog de flesta av besluten inom\r\nden europeiska unionen att vara fattade innan\r\nSverige ens har blivit medlem. Det som en ny\r\nmedlem förpliktigar sig att göra vid ett eventuellt\r\nmedlemskap är just att arbeta för de långsiktiga\r\npolitiska mål som har ställts upp av den europeiska\r\nunionen. Det har under senare tid framgått mycket\r\nklart att just neutralitetspolitiken är ett hinder. Det\r\nmenar många uttolkare, framför allt inom EG-\r\nländerna. Man anser att neutraliteten inte är möjlig\r\natt förena med ett medlemskap.</pre><pre>Det alleuropeiska samarbete som Pär Granstedt\r\ntalade om vill vi naturligtvis alla ha. Men problemet\r\nmed samarbetet inom den europeiska unionen är\r\njust att detta inte är alleuropeiskt och att det\r\ndessutom förhåller sig på ett traditionellt\r\nblockpolitiskt sätt till resten av världen utanför\r\nEuropa. Det gör att varje medlemslands\r\nhandlingsförmåga och därmed också möjligheten\r\ntill flexibilitet i den föränderliga värld som vi lever\r\ni minskar. Ett av problemen är just att man vid ett\r\nmedlemskap förbinder sig att på politikens alla\r\nområden tala med en gemensam röst, en röst som\r\nändå formas av majoriteten i den europeiska\r\nunionen.</pre><pre>Det finns också långtgående planer på att förändra\r\nmajoritetsröstningen, särskilt om det blir många\r\nnya medlemmar, så att alla inte behöver vara\r\növerens utan att det räcker med ett\r\nmajoritetsbeslut -- detta för att förhindra vissa\r\nländer att blockera utvecklingen. Jag vet att Pär\r\nGranstedt känner till detta.</pre><pre>Anf. 30  PÄR GRANSTEDT (c) replik:</pre><pre>Herr talman! Först vill jag säga att Gudrun\r\nSchyman citerar fel. Det står inte i betänkandet att\r\ndet gäller ''alliansfrihet i vårt närområde''. Det\r\ngäller alliansfrihet för att vi skall kunna vara\r\nneutrala vid en konflikt i vårt närområde. Det är en\r\nviktig skillnad. Alliansfriheten gäller generellt --\r\nantingen är man alliansfri eller också är man med i\r\nen allians. Det går inte att dela upp detta\r\ngeografiskt, utan alliansfriheten gäller generellt,\r\noch det är vad vi har sagt.</pre><pre>Preciseringen ''i vårt närområde'' är en anpassning\r\ntill verkligheten. Det är nämligen så vi har tillämpat\r\nalliansfriheten -- Sverige har inte varit neutralt vid\r\nalla konflikter i världen. Vi var t.ex. inte neutrala i\r\nGulfkriget. Vi var inte krigförande, men vi var\r\nheller inte neutrala, eftersom FN var den ena\r\nparten och vi politiskt stödde FN:s aktion.</pre><pre>Man kan också på goda grunder hävda att Sverige\r\ninte har varit neutralt i konflikten i södra Afrika,\r\ndär vi materiellt stött en sida, Angola och\r\nMoçambique. Vi har utövat sanktioner mot\r\nSydafrika och har alltså absolut inte varit neutrala i\r\nden konflikten.</pre><pre>För att gå ännu längre tillbaka i tiden kan man nog\r\ninte heller säga att Sverige var neutralt i\r\nVietnamkriget, där vi materiellt stödde\r\nNordvietnam och FNL. Vi riktade också mycket\r\nstarka fördömanden mot den andra parten, USA.</pre><pre>Vi har alltså aldrig haft inställningen att vi är\r\nneutrala i varje konflikt. Däremot har vi varit\r\nmycket angelägna om att kunna vara neutrala om\r\ndet skulle bli en konflikt eller ett krig i vårt\r\nnärområde och vi skulle riskera att dras in, om vi\r\ninte kunde upprätthålla en neutralitet. Detta är\r\nalltså en precisering som innebär en anpassning till\r\nverkligheten.</pre><pre>Gudrun Schyman tror att ett antal beslut redan\r\nkommer att vara fattade när vi blir medlemmar.\r\nHär kan bara framtiden utvisa vilken bedömning\r\nsom är den riktiga. Jag vill bara hänvisa till den\r\nsenaste presskonferens som Jacques Delors hade i\r\nförra veckan, där han mycket kategoriskt sade att\r\nhan inte bedömde det så att det behövdes några\r\nkonstitutionella förändringar i EG för att man\r\nskulle kunna ta emot de nordiska länderna som\r\nmedlemmar. Hans uppfattning var alltså att det inte\r\nkommer att ske några sådana här förändringar\r\ninnan de nordiska länderna kan bli medlemmar.\r\nBörjar man därefter diskutera förändringar,\r\nkommer vi att ha ett avgörande ett inflytande på\r\nhur dessa förändringar skall genomföras. Ingenting\r\nkan då genomföras som vi anser vara oacceptabelt.</pre><pre>Uttalandena om neutralitet eller inte får man ta för\r\nvad de är värda. Enskilda politiker i EG får ha olika\r\nuppfattningar, liksom enskilda politiker i Sveriges\r\nriksdag få ha det. Ingen kan påstå att bara därför att\r\nGudrun Schyman sagt en sak, så är det den absoluta\r\nsanningen. Detta gäller även när enskilda EG-\r\npolitiker uttalar sig.</pre><pre>När det gäller den alleuropeiska dimensionen\r\ntycker jag snarast att det mycket tydliga mönstret i\r\nEG är att man står inför en utveckling i alleuropeisk\r\nriktning. I stort sett alla östeuropeiska stater står i\r\nkö för att få bli medlemmar, och EG har visat en\r\nmycken öppen attityd till detta. Det är någonting\r\nsom jag tycker att vi har all anledning att\r\nuppmuntra. Målet måste vara att det blir ett\r\nalleuropeiskt samarbete.</pre><pre>Anf. 31  GUDRUN SCHYMAN (v) replik:</pre><pre>Herr talman! Det är riktigt att Sverige inte varit\r\nneutralt vid alla konflikter. Med utgångspunkt i att\r\nvi är ett självständigt land har vi kunnat höja vår\r\nröst och säga vår mening. Vi har också kunnat\r\narbeta internationellt med opinioner och för\r\nsanktionspolitik och annat. Det tycker jag är\r\nmycket bra. Det är en av de möjligheter och\r\nrättigheter som Sverige har och som vi värnar om.\r\nDet är en av anledningarna till att vi säger nej till\r\nett medlemskap i den europeiska unionen,\r\neftersom ett medlemskap skulle innebära att vi inte\r\nhade kvar denna möjlighet på samma sätt.</pre><pre>Vårt ställningstagande vid konflikter har mera gällt\r\nopinionsyttringar, medan jag talade om det\r\nförsvarspolitiska samarbete som kommer att\r\nutveckla sig inom den europeiska unionen. Sverige\r\nhar inte deltagit i några militära aktioner eller fört\r\nkrig för något annat lands s.k. intressen. Dessutom\r\nvar Sveriges stöd när det gäller kriget i Persiska\r\nviken ganska omtvistat. Även i denna kammare\r\nfanns det många olika uppfattningar om på vilket\r\nsätt Sverige skulle ge sig in i den här konflikten. Det\r\nrådde absolut ingen enighet i den frågan, och de\r\nriktades en mycket skarp kritik från många av oss\r\nmot dem som förespråkade att Sverige också skulle\r\ngå in militärt i denna konflikt. Sådana insatser har\r\nSverige aldrig gjort, och vi kan därför inte hänvisa\r\ntill att det är en del av vår neutralitetspolitik. Jag\r\nhoppas att det inte heller kommer att bli det.</pre><pre>Anf. 32  PÄR GRANSTEDT (c) replik:</pre><pre>Herr talman! I och för sig kan man ge exempel på\r\nkonflikter där Sverige deltagit militärt inom FN:s\r\nram. Inte heller i det avseendet har den\r\nförutvarande politiken inneburit något absolut\r\nhinder. Jag tycker ändå att det är viktigt att\r\nkonstatera att den formulering vi diskuterar slår\r\nfast alliansfriheten. Denna har inte geografiska\r\nbegränsningar -- det ligger i sakens natur.\r\nAlliansfrihet innebär att man inte förbinder sig att\r\ngå i krig på grund av att något annat land har gått i\r\nkrig, och vi förväntar oss inte att något annat land\r\nskall komma till vår militära hjälp. Man tar själv\r\nansvar för sitt eget försvar och bara för sitt eget\r\nförsvar. Detta är vad som gäller.</pre><pre>Däremot kan vi inte förbinda oss att stå neutrala i\r\nvarje konflikt var än i världen den inträffar. Vi kan\r\ninte ens uttala det syftet, eftersom vi aldrig tidigare\r\nhar tillämpat en sådan politik. Det är detta som\r\nligger i den formulering som utskottet har stannat\r\nför.</pre><pre>Jag tycker också att det är viktigt att nu klargöra att\r\nett medlemskap i den europeiska unionen\r\nnaturligtvis inte medför någon utrikespolitisk\r\nmunkavle. Det finns en klart uttalad ambition att\r\nman skall försöka uppträda enigt. Det innebär för\r\nvår del att vi ser som vårt viktigaste utrikespolitiska\r\ninstrument att försöka påverka en gemensam\r\neuropeisk uppfattning. Lyckas vi med det, får vi\r\nsjälvfallet ett kolossalt mycket större genomslag än\r\nom vi står upp som det ensamma landet på\r\nbarrikaderna. Men det är också så att på de\r\nområden som man inte lyckas enas inom den\r\neuropeiska unionen, återstår bara de nationella\r\nuppfattningarna. Förutsättningen för att det skall\r\nbli en gemensam europeisk politik är att alla\r\nmedlemsländer ställer upp på ställningstagandena\r\ninom unionen. Även om detta inte är ambitionen\r\nkommer det säkert att uppkomma frågor där man\r\ninom unionen inte lyckas nå fram till en gemensam\r\nuppfattning, och då får var och en stå för sin egen\r\nuppfattning också i framtiden.</pre><pre>Jag tycker emellertid att det är en rimlig\r\nutgångspunkt att först och främst försöka få med\r\noss hela Europa på en vettig politik. Det måste vara\r\nvår förstahandssträvan.</pre><pre>Anf. 33  MARGARETA VIKLUND (kds):</pre><pre>Herr talman! För varje gång säkerhetspolitiken\r\ndiskuteras här i riksdagen ser världen annorlunda\r\nut än vad den gjorde när frågan dessförinnan\r\ndiskuterades. Med det menar jag att den politiska\r\nförändringsprocessen i omvärlden är så snabb att\r\ndet nästan är omöjligt att kunna ha en klar bild över\r\nsituationen i dagsläget, trots att vi kanske kan anse\r\noss väl underrättade. Hela världen tycks befinna sig\r\ni en omvälvningsprocess. Det är svårt att se hur den\r\nkommer att sluta och vad som kommer att bli av\r\nden.</pre><pre>Många som tycker om att ha trygghet i det\r\nbestående, kan känna oro över situationen. Även\r\nför den som tycker om snabba ryck kan det vara\r\nsvårt att hänga med i förändringsprocessen och\r\ngardera sig för otrevligheter i den nära\r\nomgivningen och på långt håll.</pre><pre>Säkerhetspolitiken får därför inte enbart grunda sig\r\npå en analys av den nuvarande situationen, utan\r\nmåste också ta med i beräkningarna möjliga\r\npolitiska förändringar och faror samt risken för att\r\nkonflikter kan spridas.</pre><pre>För att ha en handlingsberedskap för allt det som\r\nsker i omvärlden är det viktigt att bygga upp en\r\nsäkerhetspolitik och ett förhållningssätt som är\r\ngrundat på en basförutsättning, grundbult,\r\nideologi. Socialismen, liberalismen,\r\nkonservatismen och andra ismer har sina\r\nideologier, som de ofta i form av politiska rörelser\r\noch program arbetar utifrån.</pre><pre>Vi i den kristdemokratiska rörelsen här i Sverige\r\narbetar utifrån den kristdemokratiska ideologin\r\nmed grundbultarna: förvaltaransvar, alla\r\nmänniskors lika värde och gemenskapstanken.</pre><pre>Jag anser att det går att bygga upp en\r\nsäkerhetspolitik för dagens och morgondagens\r\nsamhälle utifrån vad de grundbultarna står för. Som\r\nrörelse kan vi i kds inte, om vi blickar tillbaka i\r\nhistorien, ta på oss ett politiskt ansvar för den\r\npolitik som tidigare förts i och av vårt land. Vi kan\r\nsåledes inte förrän efter hösten 1991 ställas till svars\r\nför den säkerhetspolitik som förs av och i vårt land.\r\nDen situationen gör att vi, när det gäller politiskt\r\nbeslutsfattande på central nivå, riksnivå, är litet\r\nhistorielösa, samtidigt som vi nu är med om att\r\nskapa historia både här i riksdagen och i\r\nregeringen. Jag är glad över att vi i kds får vara med\r\nhär.</pre><pre>Jag är så optimistisk att jag tror att världen vill ha\r\nfred. Jag tror inte att människor egentligen vill\r\nskjuta ihjäl varandra. Men vi lärs upp till det. Stor\r\nfrustration och okontrollerade hämningar kan få\r\nfolkmassor att följa galna och maktlystna ledare.\r\nDet har historien visat många gånger även i vår tid.\r\nAtt vara delaktig i beslutsfattande på riksnivå är\r\nallvarligt. Det gäller att i tid bromsa sådana\r\ntendenser som jag nyss har beskrivit.</pre><pre>Sveriges neutralitetspolitik är historiskt grundad\r\nmen inte inskriven i grundlagen. Sveriges\r\nneutralitet har aldrig varit ett syfte utan endast ett\r\npolitiskt medel för att hålla Sverige utanför\r\nkonflikter. Dessutom har den svenska\r\nutrikespolitiken förbehållit sig rätten att frångå\r\nneutraliteten vid behov.</pre><pre>Sovjetunionen betraktade inte Sverige som en\r\nneutral stat utan som en del av västvärlden. De\r\nansåg i mitt tycke med all rätt att Sveriges kulturella\r\nidentitet och styrelseskick tillhörde en\r\nvästdemokrati.</pre><pre>Förutom Sveriges kulturella tillhörighet och\r\nSovjetunionens brist på respekt för folkrätten --\r\nBudapest 1956, Berlin 1961, Prag 1968,\r\nAfghanistan 1979 och Warszawa 1980 -- fanns det\r\nyttelligare anledning till tvivel på att Sverige skulle\r\nkunna hålla sig utanför en stormaktskonflikt i\r\nEuropa. Anledningen är Sveriges strategiska läge i\r\nNordeuropa och tillgångarna på naturresurser och\r\nteknologiskt kunnande. Det är något vi fortfarande\r\nhar.</pre><pre>Oavsett sönderfall eller inte kommer Oberoende\r\nStaters Samvälde att vara en viktig faktor att räkna\r\nmed när det gäller Europas och Sveriges\r\nsäkerhetspolitik. Den latenta rivaliteten mellan\r\nnationer i Europas östra delar är en ytterligare\r\nfaktor i det sammanhanget.</pre><pre>Mellan Europa och USA finns ett 100-årigt\r\nförsvarssamarbete. Det finns fortfarande ett starkt\r\nsäkerhetspolitiskt behov av att samarbeta. De\r\nfrämsta beståndsdelarna av detta samarbete är för\r\nnärvarande kärnvapenförvaltning och amerikanska\r\ntruppers närvaro i Europa.</pre><pre>Situationen på den europeiska kontinenten är\r\nminst sagt rörig. Åtminstone sex organisationer gör\r\nanspråk på en säkerhetspolitisk roll, nämligen\r\nNATO, NACC, EG, WEU, ESK och FN.</pre><pre>De sex staterna som ingick i det första EG försökte\r\nsom en utveckling av sin gemenskap bilda en\r\nförsvarsgemenskap. Även om detta misslyckades\r\nbildade man den Västeuropeiska Unionen, WEU,\r\nsom ett gemensamt forum för försvarspolitiska\r\nfrågor. WEU har på senare tid fått förnyad\r\naktualitet.</pre><pre>WEU fick ny kraft genom det tyska enandet.\r\nTyskland har med stöd av Frankrike alltid strävat\r\nefter ökad europeisk integration.</pre><pre>Maastricht-mötet i december 1991 betydde för det\r\npolitiska samarbetet att EG skulle utveckla en egen\r\nutrikespolitik och även en egen försvarspolitik,\r\nmen endast skissa på ett förslag till ett eget försvar.\r\nI Maastricht beslutades också att på sikt göra\r\nEuropa mer självständigt ur säkerhetspolitisk\r\nsynvinkel.</pre><pre>Sammanfattningsvis kan man säga att en av de\r\nplaner som diskuteras är att omvandla WEU till att\r\nbli Europas starka pelare. Det har nämnts tidigare\r\nhär i dag. Fortfarande råder dock vissa oklarheter\r\nnär det gäller organisation, koordineringsmodell\r\netc.</pre><pre>Inom kds har vi fortfarande en viss tveksamhet när\r\ndet gäller WEU och dess framtida funktioner. Men\r\nom WEU kan bidra till fredens bevarande är det en\r\nstor och viktig uppgift. Men om WEU bidrar till att\r\nöka motsättningarna mellan Europa och den övriga\r\nvärlden är vi tveksamma till dess funktionella\r\nberättigande.</pre><pre>Detta är en fråga som måste bevakas och noga\r\nföljas. Tyvärr är världen sådan att vi måste ha ett\r\nförsvar. I den framtida utvecklingen av EG ligger\r\nockså, enligt mitt sätt att tolka bilden, inte att bygga\r\nmurar men att försvara den uppbyggda\r\ngemenskapen i Europa.</pre><pre>Enligt kds uppfattning behövs NATO för att vara\r\nen atlantisk länk, för att hantera\r\nkärnvapenproblem, forma en ny säkerhetsstruktur\r\ni Europa och för att undvika oro i Centraleuropa på\r\ngrund av Tyskland, som alltmer utvecklas till en\r\nstormakt.</pre><pre>NATO:s möte i Rom 1991 resulterade i att NACC\r\nskapades. NACC är den sista europeiska\r\nsäkerhetsskapelsen. Organisationen omfattar alla\r\n16 NATO-länderna, Warszawapaktländerna, de\r\nbaltiska länderna och OSS-länderna. Agendan har\r\nbara blivit tjockare med tiden och kan kanske bli\r\nännu tjockare.</pre><pre>NACC uppstod utifrån en stark önskan från den\r\ntidigare öststaterna att ingå i NATO, som de\r\nbetraktade som den enda verkningsfulla\r\norganisationen för fred och oberoende. NACC\r\nskall därför ses som en påbörjad dialog och som en\r\nhjälporganisation.</pre><pre>ESK började som en förhandlingsorganisation.\r\nFörst 1990 i Paris blev den permanent. Tre\r\ninstitutioner startades inom ESK, nämligen ett\r\nsekretariat i Prag, ett institut för konfliktreduktion\r\ni Wien och ett institut för övervakning av fria val i\r\nWarszawa.</pre><pre>I dag har ESK 52 medlemsländer för bevarande av\r\nfred och säkerhet. Svagheterna i ESK ligger i att\r\nbesluten kräver absolut enighet och att\r\norganisationen endast kan ge förslag till lösningar\r\nmen inte implementera dem. Mellan de länder som\r\ningår i ESK råder också stora kulturella och\r\nekonomiska skillnader.</pre><pre>Men ESK håller på att stärkas. I Prag, januari 1992,\r\nförstärktes ESK genom att beslut togs att ett land\r\nkan tvingas att följa ett övrigt enat ESK.</pre><pre>ESK:s roll hänger nära samman med FN:s. Att FN\r\nnu är djupt inblandad i Jugoslavien beror på att\r\nESK var för svag för att kunna åstadkomma något\r\nav betydelse. Men världens fattigaste länder skall\r\nväl egentligen inte behöva vara med och betala för\r\natt upprätthålla freden i det rika Europa!</pre><pre>Vi i kds anser att det är viktigt att ESK:s roll och\r\nförmåga att lösa konflikter och genomföra\r\nfredsskapande operationer stärks. Det finns annars\r\nrisk att organisationen förlorar sin betydelse i det\r\nframtida samarbets- och säkerhetsarbetet. Det är\r\näven viktigt att ESK får en tydlig fredsbevarande\r\nroll. Direktiven för ESK:s roll måste vara klara och\r\ntydliga. Det kan också ifrågasättas om de asiatiska\r\nländerna, som tidigare tillhörde Sovjetunionen,\r\nskall ingå i ESK.</pre><pre></pre><pre>Den svenska säkerheten baseras på ett starkt\r\nförsvar och en neutralitetspolitik. Historiskt kan\r\nden sammanfattas med: ''Ensam står stark''. De\r\nyttre omständigheterna kräver emellertid att\r\nSverige håller dörrarna öppna för andra lösningar.\r\nFramtiden kan kräva att en annan inriktning på\r\nSveriges säkerhetspolitik ges.</pre><pre>Till sist några ord om FN:s roll. FN:s huvuduppgift\r\när att säkra freden i världen, men som fredsfaktor\r\nhar inte FN alltid haft den önskvärda tyngden. FN\r\nbygger på att stormaktskonsortiet kollektivt skulle\r\nhålla pli på de små staterna, men det kalla kriget\r\nlamslog säkerhetsrådet och gjorde de flesta\r\nåtgärder ganska verkningslösa.</pre><pre>Först nu då det kalla kriget har upphört har\r\nvärldsorganisationen fått förnyad kraft. Dessutom\r\nhar det internationella beroendet ökat explosivt,\r\nvilket har förenat länderna i en ödesgemenskap.\r\nDet absoluta beviset för denna nyvunna enighet är\r\nhandläggningen av Kuwait-krisen.</pre><pre>FN:s fredsbevarande insatser sträcker sig från\r\nvalövervakning, genomförande, till stationering av\r\nfredstrupper. Den sistnämnda åtgärden bygger på\r\nfrivillighet. Ingen tvingas att ta emot trupper, och\r\ningen tvingas att delta med trupper.</pre><pre>Även om det finns tecken som förebådar ett\r\nstarkare FN med högre kompetens så skiljer sig FN\r\noch världssamfundet från enskilda länder och andra\r\norganisationer. I FN finns ingen absolut\r\nrättsautomatik, eftersom rätten kan sättas ur spel.\r\nSverige måste därför, som de övriga länderna,\r\nbygga upp ett eget säkerhetspolitiskt system\r\noberoende av FN:s existens.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 34  IAN WACHTMEISTER (nyd):</pre><pre>Fru talman! Vi har fått lära oss att det inte är Pierre\r\nSchori utan Nelson Mandela som bestämmer\r\ndagordningen i Sverige riksdag. Jag ber att få\r\nifrågasätta det å det skarpaste.</pre><pre>Förändringens vind har blåst över världen, och en\r\nliten pust har t.o.m. trängt in genom riksdagens\r\ntjocka murar. Vi i Sverige kan inte längre gömma\r\noss bakom den bekväma neutraliteten -- inte nu\r\nlängre. Skulle vi stå neutrala till öppet förtryck och\r\nen numera allmänt accepterad demokrati? Nej!\r\nVisserligen gjorde vi det när vi skyddade oss med\r\nden s.k. kålsuparteorin -- alla var lika goda\r\nkålsupare. Sovjet eller USA? Vad spelade det för\r\nroll? Endast vi var kloka, goda och neutrala där vi\r\nsatt på parkett. När skall vi våga erkänna att vi t.ex.\r\növerlevt de senaste fytio åren mycket tack vare\r\nUSA?</pre><pre>Tänk om, fru talman, ärade ledamöter, någon\r\ntyckte att vi var ynkliga. Tänk om många tyckte att\r\nvi var ynkliga. Tänk om vår historia med vår\r\nneutralitet är en egentligen ganska trist läsning om\r\nopportunism, rädsla för starka grannar, stöddighet\r\nmot avlägsna och överseende vänner, skriven av\r\nsamma sorts människor som våra politiska ledare\r\nen gång så gärna besökte och drack konjak med, på\r\nden tiden då järnridån och Berlinmuren skyddade\r\noss från att erkänna verkligheten.</pre><pre>Pierre Schoris opportuna uppträdande i\r\nutrikespolitiken imponerar på ett begränsat och\r\ntroligen ständigt sjunkande antal personer.\r\nFörlöpningar mot Ny demokrati är standard, och vi\r\nfår glädja oss åt att de inte görs från Cuba.</pre><pre>I vad gäller försvaret läser jag här ur\r\nutrikesutskottets betänkande att vi även i\r\nfortsättningen på egen hand måste kunna försvara\r\nvårt stora luftrum och vidsträckta land och\r\nsjöterritorium. Är Sverige stort? Ja,\r\noperationsområdet i Irak-kriget motsvarade ett\r\nsvenskt militärområde, och hela kriget fördes med\r\nalla baser o.d. på en yta ungefär lika stor som\r\nSveriges.</pre><pre>Trots detta kan man redan höra tongångar om att\r\nett försvar inte behövs. Faran är ju över, sägs det.\r\nVem skulle föra krig mot oss.</pre><pre>Efter att ha haft äran att träffa ledarna för våra\r\nbaltiska grannländer -- nu senast president\r\nLandsbergis från Litauen -- har jag en helt annan\r\nbild. Att så många som 100 000 ryska soldater inte\r\nlämnar dessa fria nationer som inte själva har\r\nsoldater är otroligt och kusligt. Nu hotar även\r\nryssarna med att skicka ännu fler soldater. Jämför\r\ndet förhållandet att drygt 100 000 sovjetsoldater\r\nblev kvar här och att de dessutom uppträdde\r\narrogant och provokativt. Sverige är lika stort som\r\nde tre baltiska staterna tillsammans. Vad skulle vi\r\nsäga om någon under de här förhållandena\r\ngratulerade oss till vår återvunna frihet?</pre><pre>Vi förstår alltid alldeles för snabbt övermakten,\r\nprecis som vi ofta förstår alla möjliga diktatorer och\r\nterroristorganisationer. Vi säger: Det är inte lätt för\r\nryssarna. Var skall de göra av alla dessa soldater?\r\nJa, var gömmer man 0,1 miljoner människor i ett\r\nland som har 200 miljoner. Om ryssarna inte kan ta\r\nhem sina soldater, skulle vi inte kunna ta emot fler\r\nän 4 000 flyktingar hit -- inte om året, utan över\r\nhuvud taget. Ryssland är nämligen 25 gånger så\r\nstort som Sverige. I Sverige kan vi emellertid ta\r\nemot 10 gånger så många människor varje år. Kan\r\nvi över huvud taget acceptera detta resonemang?</pre><pre>En idé som borde tilltala alla goda och godtrogna\r\npolitiker är att ta emot de ryska soldaterna här i\r\nSverige. Tänk vilken hjälp för balterna det skulle\r\nvara. Vi skulle kunna betala med baltguldet, vilket\r\nskulle bli ungefär 3 000 kr. i guld per soldat.\r\nRyssarnas vapen skulle vi kunna ge i u-hjälp till de\r\nmottagarländer som ändå köper vapen för 8,5\r\ngånger den u-hjälp som vi ger dem. Detta, fru\r\ntalman, var ironiskt. Man får inte skoja här, och det\r\ngör jag inte heller. Ironin är djupt allvarlig.</pre><pre>Vi får inte förstå den starkes rätt, men det gör vi.\r\nVi har så lätt för att förstå någon som är stark och\r\nskrämmer oss. Vi måste tvätta bort den fega\r\nneutraliteten. Det inslag som gör att vi gömmer oss\r\nmåste tvättas bort ur vårt handlande och ur våra\r\nhjärtan. Vi måste också lära oss att ställa upp.\r\nMärket ''rör inte min kompis'' går bra att bära på\r\nrockuppslaget här hemma i Sverige. Jag skymtar\r\nmärket här i kammaren då och då. Borde vi inte\r\nsätta de baltiska flaggorna runt det märket i så fall?\r\nNär kommer vi över huvud taget att våga säga ifrån\r\nute i den stora fula världen?</pre><pre>Tallinn ligger lika långt från denna kammare som\r\nJönköping. Jag tror vi skulle behöva producera ett\r\nvykort med verklighetens karta på. Det som händer\r\ni Östersjöområdet berör oss vare sig vi vill eller\r\ninte. Andra europeiska länder, andra stora\r\ninternationella makter, förväntar sig att vi tar vårt\r\nansvar just här i vårt hörn av Europa. Det ställs\r\nt.o.m. krav på oss att göra detta. Usch vad kusligt,\r\neller hur, vi som jämt ställer krav på andra och\r\ntillgriper begreppet neutralitet så snart det ställs\r\nnågra krav på eller hot mot oss.</pre><pre>Baltikums problem är våra och deras sak är vår sak.\r\nVi måste alltså handla därefter. Det får inte bli\r\nnågon restpost i en budget. Det här är nämligen vår\r\nnya verklighet.</pre><pre>Säkerhet och nedrustning är rubriken för den här\r\ndebatten. Det låter som ett önskemål. Vårt hörn av\r\nvärlden har väl egentligen aldrig varit mer osäkert i\r\nden bemärkelsen att vi inte har en aning om vad\r\nsom händer nästa vecka, eller vad som händer\r\ndenna eftermiddag borta i Baltikum. Vi vet inte\r\ndet.</pre><pre>Vi vet inte vem som bekrigar vem i vår omgivning,\r\nvi vet inte vem som regerar var, och vi vet inte vem\r\nsom kontrollerar vapnen som kan utplåna jorden.\r\nJust därför måste vi fokusera uppmärksamheten,\r\nåtgärderna, och investeringarna i vår egen\r\nverklighet, som ju också är vår egen framtid och\r\nmöjlighet.</pre><pre>I Sverige talar vi helst om inrikespolitik. Men det är\r\nutrikespolitiken som avgör vårt öde. Vi lever i en\r\nvärld, och det är i den världen som det fattas beslut\r\nsom påverkar vår framtid, och det är i den världen\r\nsom vi måste fatta våra beslut.</pre><pre>Sammanfattningsvis tar Ny demokrati ställning på\r\nföljande sätt när det gäller säkerhet och framtid:</pre><pre>Vi måste satsa på, agera i och ställa upp för\r\nBaltikum. Deras säkerhet blir vår.</pre><pre>Vi måste protestera kraftigt mot de upprepade\r\nryska övergreppen. Pierre Schori hade rätt i fråga\r\nom detta. Jag tycker att man nu ''saftigt'' skall säga\r\nifrån att det olaga hot som återigen kommer från\r\nKreml måste beivras.</pre><pre>Vi måste hjälpa och stödja alla initiativ att få bort\r\noch oskadliggöra kärnvapnen. Men räkna med att\r\ndet blir tillräckligt många kvar för att ställa till ett\r\nhelvete på jorden -- det är inte att svära, det är en\r\ndirekt beskrivning.</pre><pre>Vi måste jobba hårt för snabba åtgärder att säkra\r\nÖsteuropas kärnkraftverk, dessa uppenbarligen\r\nlivsfarliga verk som den socialistiska teknologin\r\nförsett just oss med. Kom ihåg att det finns 600\r\nkärnkraftverk ute på båtar, sjöburna kärnkraftverk\r\npå militära farkoster.</pre><pre>Sverige skall gå med i Europa helt och fullt, menar\r\nvi. EG, ESK och Europeiska unionen, som är EG:s\r\nfortsättning, vad det än är, så handlar EG-\r\nförhandlingarna inte om huruvida EG finns eller\r\nom Europa finns. De handlar om huruvida vi skall\r\nmed på tåget eller stå kvar och kratta löv när tåget\r\nåker in i framtiden. Vi måste i detta fall se\r\nmöjligheterna och jobba för dem, inte sitta och\r\ngnälla och klaga på att världen ser ut som den gör.</pre><pre>Vi måste givetvis stödja FN och se till att FN blir\r\nden världspolis som verkligen behövs, eftersom det\r\nnog aldrig blir frid på jorden. Vi kommer att\r\nbehöva den polisen.</pre><pre>Vi måste bekämpa illegal vapenhandel. De gulliga\r\nregistren, som nämns i utrikesutskottets\r\nbetänkande, torde knappas räcka. Där står det\r\nnämligen att man skall registrera handeln. Då blir\r\ndet frid och fröjd. I så fall skulle socialstyrelsen\r\nklara av narkotikahandeln och alla narkotikabrott i\r\nSverige genom att genomföra en folk-  och\r\nbostadsräkning.</pre><pre>Vårt engagemang måste öka inte, som vi hörde\r\nförut i den parodiska beskrivningen av svensk\r\nneutralitetspolitik, minska ju närmare oroshärden\r\nkommer oss. Hittills har ju vårt intresse ökat med\r\nkvadraten på avståndet. Vi har varit engagerade i\r\nsödra Afrika, södra Asien, osv. Vi måste tvärtom\r\nengagera oss här.</pre><pre>Den nya regeringen har förvisso tagit några steg i\r\nrätt riktning. Men jag tror att regeringen liksom\r\nutrikesutskottet fortfarande har vissa problem med\r\ndenna verklighet. Verkligheten är vår största\r\nfiende, sade en annan statsminister. Jag hoppas att\r\ndagens något längre upplaga kan hitta verkligheten\r\nbland gamla trepartimotioner och försiktigt\r\nönsketänkande. Verkligheten är förvisso ingen\r\nsoffa som man kan resa sig ur och gå ifrån -- vad jag\r\nnu kan mena med det.</pre><pre>Till sist undrar jag hur många riksdagsledamöter\r\nsom skulle närvara vid en utrikespolitisk debatt i\r\nBaltikum. En bild säger mer än tusen ord. Därför\r\nfår bilder inte visas i denna sal, men ibland kan den\r\nbilden tas just i denna kammare.</pre><pre>(Applåder)</pre><pre>Anf. 35  PÄR GRANSTEDT (c) replik:</pre><pre>Fru talman! Ian Wachtmeister gjorde, inte helt\r\noväntat kanske, en ganska grund och populistisk\r\nbeskrivning av den svenska neutralitetspolitiken\r\nsom inte bör stå oemotsagd.</pre><pre>Det finns säkert de som har haft uppfattningen att\r\nden svenska neutralitetspolitiken var ett sätt att fegt\r\nsmyga sig undan. Men i själva verket innebar, och\r\ninnebär fortfarande, den svenska alliansfriheten att\r\nvi tar ett betydande ansvar också för försvaret,\r\neftersom den svenska neutralitetspolitiken hela\r\ntiden har varit uppbackad av ett förhållandevis\r\nstarkt försvar och faktiskt inneburit större\r\nförsvarsansträngningar än vad som skulle ha krävts\r\nom vi hade ingått i en skyddande allians.</pre><pre>Den svenska alliansfriheten har bidragit till\r\nstabilitet i norra Europa till gagn också för NATO-\r\nländerna. Det har minskat trycket österifrån på\r\nFinland. Det har gjort det möjligt med en lägre\r\nmilitär närvaro i NATO-länderna Danmark och\r\nNorge. Det innebär att även de inom NATO, som\r\ngör en något djupare analys av det\r\nsäkerhetspolitiska läget än vad kanske Ian\r\nWachtmeister hade tillfälle att göra här, uppskattar\r\nden svenska neutralitetspolitiken som ett starkt\r\nbidrag till fred och avspänning i den här delen av\r\nvärlden. Eftersom även NATO:s syfte har varit att\r\nbevara freden i Europa -- inte att försöka\r\nåstadkomma krig -- har de svenska utrikespolitiska\r\nsträvandena och NATO:s utrikespolitiska\r\nsträvanden i detta fall sammanfallit.</pre><pre>Den svenska neutralitetspolitiken har varit ett\r\naktivt bidrag till säkerheten i Europa och inte ett\r\nsätt för Sverige att försöka smyga sig undan.</pre><pre>Anf. 36  IAN WACHTMEISTER (nyd)\r\nreplik:</pre><pre>Fru talman! Jag konstaterar med förtjusning att\r\nmin beskrivning var grund och populistisk. Det\r\nbetyder nämligen att den förmodligen var\r\nbegriplig.</pre><pre>Vi talar om engagemanget och neutraliteten. Vad\r\njag säger är att vi har varit så väldigt duktiga, och vi\r\nhar tagit ställning i alla jordens hörn. Vi har varit,\r\nsom Grankvist själv påpekade, i södra Afrika och\r\ntagit ställning för och emot. Vi har varit och försökt\r\nmäkla fred i Mellanöstern. Vi har gjort allt möjligt.\r\nMen så fort det har kommit hit hem, då har vi blivit\r\nstrikt neutrala. Jag har skrivit om detta i en bok,\r\noch det var en djup satir på svensk neutralitet som\r\nvisar att strikt neutralitet tillämpas vid varje\r\nincident i Östersjön.</pre><pre>Vad jag nu vill säga är att vi måste vända på detta\r\nresonemang. Vårt engagemang måste vara större\r\nhär än vad det är långt bort. Vår verklighet är här,\r\noch det är här som vi måste ta ställning, och det är\r\nhär som vi måste ställa upp för våra kompisar.</pre><pre>Anf. 37  PÄR GRANSTEDT (c) replik:</pre><pre>Fru talman! Om en grund och felaktig analys\r\nframförs på ett lättbegripligt sätt är det knappast\r\nnågon fördel. Det gör ju det hela bara ännu värre.\r\nDå är ju risken att ännu fler blir lurade.</pre><pre>Vi i Sverige har faktiskt inte avstått från att påverka\r\nden säkerhetspolitiska utvecklingen i vårt\r\nnärområde. Tvärtom har vi genom vår alliansfrihet\r\npå ett mycket konkret och handfast sätt bidragit till\r\natt skapa ett gynnsamt säkerhetspolitiskt läge i vårt\r\nnärområde. Vi har kunnat medverka till att få en\r\nlägre spänningsnivå och en lägre militär närvaro i\r\nsåväl öst som väst tack vare vår aktiva\r\nneutralitetspolitik. Bilden att vi skulle bry oss om\r\nbara avlägsna hörn i världen är alltså helt felaktig.\r\nVi har starkt engagerat oss även i vårt närområde.\r\nMen för den skull bör vi naturligtvis inte heller\r\nglömma andra delar av världen. Det är faktiskt\r\nganska viktigt för oss även vad som händer på andra\r\nsidan jordklotet.</pre><pre>Anf. 38  IAN WACHTMEISTER (nyd)\r\nreplik:</pre><pre>Fru talman! Jag står för min beskrivning av den\r\ntillämpade svenska neutralitetspolitiken. Jag står\r\nockså för den satir av den som jag har gjort.</pre><pre>Pär Grankvist gav själv på fullt allvar i sitt\r\nanförande precis den satiriska bild som jag har\r\ngivit, vilket vi alla kan övertyga oss om genom den\r\nuppskattade läsningen av snabbprotokollet.</pre><pre>Talmannen anmälde att Pär Granstedt anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Ajournering</pre><pre>Kammaren beslöt kl. 14.21 på förslag av talmannen\r\natt ajournera förhandlingarna till kl. 14.25.</pre><pre>Återupptagna förhandlingar</pre><pre>Förhandlingarna återupptogs kl. 14.25.</pre><pre>Parentation</pre><pre>Anf. 39  TALMANNEN:</pre><pre>Just som våren står i sin allra vackraste skrud och\r\nbär löfte om ljus och liv nås vi av det smärtsamma\r\nbudet att Ulla-Britt Åbark hastigt har avlidit.</pre><pre>Ulla-Britt tillhörde riksdagen sedan 1981. Här har\r\nhon framför allt engagerat sig i kriminalpolitiska\r\nfrågor.</pre><pre>Som socionom var hon väl skickad att ta sig an de\r\nsvåra problem som kriminalpolitiken rymmer. Hon\r\nhar gjort en betydande insats på detta område både\r\ni justitieutskottet som hon tillhört sedan 1982 och i\r\nandra sammanhang.</pre><pre>Vid sidan av kriminalpolitiken var hon också\r\nmycket intresserad av internationella frågor.</pre><pre>Hon har också varit politiskt aktiv på framträdande\r\nposter i sitt hemlän, Halland, och -- lokalt -- i\r\nKungsbacka, där hon var bostatt.</pre><pre>Ulla-Britt Åbark var vid sitt frånfälle 55 år och\r\nhade mänskligt att döma mycket kvar att ge, inte\r\nbara av sitt stora kunnande utan också av den\r\nvärme och generositet mot sina medmänniskor som\r\nvar ett av hennes förnämsta kännetecken. Många\r\nutsatta, flyktingar och andra människor i nöd, har\r\nhenne att tacka för hjälp och engagerat stöd.</pre><pre>Våra tankar går i dag till hennes närmaste, till\r\nhennes barn och barnbarn och till hennes far. Vi\r\nkänner varmt för dem och deltar med fullaste hjärta\r\ni deras stora sorg.</pre><pre>Vi lyser frid över Ulla-Britts minne med en stunds\r\ntystnad.</pre><pre>Ajournering</pre><pre>Kammaren beslöt kl. 14.28 på förslag av talmannen\r\natt ajournera förhandlingarna till kl. 14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>5 §  Muntliga frågor till regeringen</pre><pre>Ryska trupper i Baltikum</pre><pre>Anf. 40  TALMANNEN:</pre><pre>Vi hälsar statsminister Carl Bildt,\r\narbetsmarknadsminister Börje Hörlund, statsrådet\r\nAlf Svensson, utrikesminister Margaretha af\r\nUgglas och statsrådet Bo Lundgren välkomna.</pre><pre>Statsministern besvarar övergripande och\r\nallmänpolitiska frågor. Frågorna till de övriga\r\nstatsråden förutsätts beröra deras ansvarsområden\r\ninom regeringen.</pre><pre>Anf. 41  PÄR GRANSTEDT (c):</pre><pre>Fru talman! Jag har en fråga till utrikesminister\r\nMargaretha af Ugglas. Vi har fått rapporter under\r\nden här veckan om att Ryssland flyger in nya\r\ntrupper i de baltiska länderna. Det är\r\nuppenbarligen nya rekryter. Det skulle vara\r\nintressant att höra vad Sverige gör för att\r\nbrännmärka detta uppenbart folkrättsstridiga\r\nhandlande från Rysslands sida och även vad Sverige\r\ngör för att öka trycket på Ryssland att uppfylla sina\r\nutfästelser och förpliktelser när det gäller att dra\r\ntillbaka sina trupper från de baltiska republikerna.</pre><pre>Anf. 42  Utrikesminister MARGARETHA AF\r\nUGGLAS (m):</pre><pre>Fru talman! Det är en fråga om uppgifternas\r\nkorrekthet. De informationer vi har tyder på att det\r\nsnarare är en form av trupprotation som pågår. Det\r\nfinns i stället vissa indikationer på ett\r\ntrupptillbakadragande som har sitt intresse.</pre><pre>Det alldeles omedelbara svenska agerandet är att\r\nden svenska ambassadören i Moskva har haft\r\nkontakt med premiärminister Burbulis. Vi har\r\nalltså haft ett direkt svenskt agerande. Det allra\r\nsenaste tillfället jag själv hade att i multilateralt\r\nsammanhang ta upp frågan om de baltiska\r\ntrupperna var vid Europarådets ministerråd.\r\nUtrikesminister Kozyrev var nämligen där för att\r\nframföra den ryska ansökan om medlemskap i\r\nEuroparådet. Jag kunde i det sammanhanget tyvärr\r\nkonstatera att Sverige var det enda där närvarande\r\nlandet som tog upp denna fråga. Det innebär att vi\r\nhar all anledning att verka i internationella\r\nsammanhang för att få en mer kraftfull uppslutning\r\nav det internationella samfundet när det gäller att\r\nverka för detta trupptillbakadragande.</pre><pre>Anf. 43  PÄR GRANSTEDT (c):</pre><pre>Fru talman! Det stämmer i och för sig också med de\r\nuppgifter jag har, att det handlar om att föra in nya\r\nvärnpliktiga till förbanden i Baltikum. Men jag kan\r\ninte inse att det på något sätt skulle vara godtagbart\r\natt Ryssland för in ny personal till de befintliga\r\nförbanden, även om det kanske innebär att man tar\r\ntillbaka annan personal, som har fullgjort sin\r\nvärnplikt. Det innebär att man tillför ny personal\r\ntill landet som inte fanns där tidigare. Jag\r\nförutsätter att Sverige reagerar kraftigt också mot\r\ndetta handlande.</pre><pre>Jag noterar med tillfredsställelse de framstötar som\r\nhar gjorts. Men det är ett problem att\r\nförhandlingarna om trupptillbakadragandet verkar\r\nha gått i stå. Det sägs bland företrädare för militära\r\nstyrkor i t.ex. Litauen att man väntar på politiska\r\nförändringar i Litauen. Det är utomordentligt\r\noroväckande att man tror att det kan bli politiska\r\nförändringar som gör att man kan stanna kvar. Det\r\när mycket viktigt med största möjliga tryck från\r\nomvärlden för att man verkligen skall få fart på\r\nförhandlingarna och också göra klart för Ryssland\r\natt om Ryssland inte medverkar blir dess\r\nengagemang i Europa föga välkommet.</pre><pre>Anf. 44  Utrikesminister MARGARETHA AF\r\nUGGLAS (m):</pre><pre>Fru talman! Den svenska ståndpunkten är klar.\r\nIngenting annat är godtagbart än att avtal ingås om\r\nett tillbakadragande av de f.d. sovjetiska styrkorna\r\npå baltiskt territorium.</pre><pre>Arbetsmarknadsläget</pre><pre>Anf. 45  INGELA THALÉN (s):</pre><pre>Fru talman! Jag skulle vilja ställa en fråga till\r\narbetsmarknadsministern. Den borgerliga\r\nmajoriteten i arbetsmarknadsutskottet har uttalat\r\natt man noga skall följa utvecklingen på\r\narbetsmarknaden för att se att arbetslinjen\r\nupprätthålls. Nu är min fråga till\r\narbetsmarknadsministern: Hur hög arbetslöshet\r\nbedömer arbetsmarknadsministern att vi skall ha,\r\ninnan regeringen är beredd att sätta till ytterligare\r\nresurser för aktiva åtgärder?</pre><pre>Anf. 46  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag är inte beredd att ha exercis i dessa\r\nfrågor. Jag vill bara med kraft betona att hela\r\nregeringen är inställd på att hålla arbetslinjen. Vi\r\nundersöker hela tiden vilka åtgärder som är möjliga\r\noch som skall kunna ge så många arbetstillfällen\r\nsom möjligt i den svåra situation som vi har ärvt\r\nfrån den socialdemokratiska regeringen.</pre><pre>Anf. 47  INGELA THALÉN (s):</pre><pre>Fru talman! Nu frågade inte jag om vilken arvedel\r\nsom regeringen har fått, utan jag frågade vad\r\nregeringen nu är beredd att göra för att upprätthålla\r\narbetslinjen. Vi har nu 44 000 långtidsarbetslösa.\r\nDet är dubbelt fler än förra året. I regeringens egna\r\nprognoser säger man att arbetslösheten kommer att\r\nstiga till 5 %. Min fråga är fortfarande: Vad är\r\nregeringen beredd att ytterligare göra för att denna\r\nprognos inte skall bli verklighet?</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag förstår att Ingela Thalén inte vill\r\ndiskutera arvet. Det har jag verkligen förståelse\r\nför.</pre><pre>Jag avser att återkomma till riksdagen i höst för att\r\nt.ex. till fullo finansiera ungdomspraktikplatserna.\r\nDet är ett mycket viktigt steg för att få ned\r\narbetslösheten.</pre><pre>Som Ingela Thalén vet bedömer jag motförslaget\r\nfrån Socialdemokraterna i denna fråga som arbete\r\nför några få, men arbetslöshet för det stora antalet\r\nungdomar. Vi har ju prövat det motförslag som\r\nSocialdemokraterna lade fram i denna kammare.</pre><pre>Stödområdesindelningen</pre><pre>Anf. 49  TAGE PÅHLSSON (c):</pre><pre>Fru talman! Jag har en mer konkret fråga till\r\narbetsmarknadsministern. Postverket har stora\r\norganisationsändringar på gång. Det innebär stora\r\npersonalindragningar, vilket slår litet olika på olika\r\nhåll. En av de hårdast drabbade orterna är Ånge,\r\ndär en av Sveriges största\r\npaketsorteringsanläggningar skall läggas ned enligt\r\nplanerna. 170 anställda mister sitt arbete. Det blir\r\nett femtontal kvar. Det är ett dråpslag för\r\nkommunen, tillsammans med nedläggningen inom\r\nSJ och skogssektorn och för något år sedan\r\nNobelindustrier/Ljungaverk. Det rör sig om 750--\r\n800, kanske uppåt 900 arbetstillfällen. Man kan\r\ngöra en jämförelse med Stockholm.</pre><pre>Anf. 50  TALMANNEN:</pre><pre>Korta frågor, tack!</pre><pre>Anf. 51  TAGE PÅHLSSON (c):</pre><pre>Fru talman! Förlåt, jag skall konkretisera.</pre><pre>Vi behöver den hjälp som går att få. Det finns en\r\nmotion om att man tillfälligt skall placera några\r\nkommuner i bl.a. Västernorrlands län i\r\nstödområde. Min fråga är: Kommer regeringen att\r\nta hänsyn till den svåra arbetsmarknadssituationen\r\ni Ånge kommun vid den pågående översynen av\r\nstödområdesindelningen?</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har personligen varit i kontakt med\r\npostens generaldirektör för att diskutera den stora\r\nneddragning som föreslås för Ånge. Han visade\r\nstor förståelse och överväger självfallet saken.</pre><pre>När det gäller den fråga som ligger på mitt eget\r\ndepartement pågår nu en beredning om hur vi skall\r\nförändra tillfälliga stödområden. Jag kan inte svara\r\ni sak förrän det beredningsarbetet är klart. Men vi\r\nförsöker se rättvist på olika kommuner. De som\r\nligger riktigt illa till prövas speciellt noga.</pre><pre>Överenskommelse med Ny demokrati</pre><pre>Anf. 53  ALLAN LARSSON (s):</pre><pre>Fru talman! Jag vill vända mig till statsministern.\r\nJag vill börja med att gratulera statsministern till att\r\nha lyckats samla hela regeringen i Ny demokratis\r\nriksdagssoffa. Vi som har följt detta från innerplan\r\ni finansutskottet förstår att det har varit många\r\nturer och mycket givande och tagande, i ett långt\r\nperspektiv. Såvitt jag förstår har statsministern löst\r\nregeringens parlamentariska situation genom\r\nuppgörelsen.</pre><pre>Den fråga som jag vill ställa är: När kommer\r\nstatsministern att låta riksdagen och svenska folket\r\nveta innehållet i den pactum turpe, den hemliga\r\nuppgörelse, som ligger bakom det faktum att\r\nstatsministern nu känner sig så säker i sadeln? Och\r\nen liten tilläggsfråga: Är Bengt Westerberg\r\ninformerad om innebörden i de uppgörelser som\r\nstatsministern träffat?</pre><pre>Anf. 54  Statsminister CARL BILDT (m):</pre><pre>Fru talman! Allan Larsson är mig veterligt ledamot\r\nav finansutskottet. Finansutskottets betänkande\r\ndär det förekommer besked om vad som gäller är\r\ntillgängligt för allmänheten, tror jag, och borde i\r\nalla fall vara tillgängligt för finansutskottets\r\nledamöter. Där står vad vi har kommit fram till vad\r\ngäller avvecklingen av löntagarfonderna. Det är det\r\nsom gäller, varken mer eller mindre.</pre><pre>Sedan är det bara notera att det var väldigt mycket\r\nfram och tillbaka i samband med förhandlingarna i\r\nfinansutskottet, har jag erfarit. Det var ingen\r\nsocialdemokratisk inaktivitet i fråga om kontakter\r\nåt vare sig det ena eller det andra hållet. Därför kan\r\njag konstatera att det lilla ordspråk som väl passar\r\nbäst som svar på Allan Larssons fråga här i dag är:\r\nSurt, sa räven om rönnbären.</pre><pre>Anf. 55  ALLAN LARSSON (s):</pre><pre>Fru talman! Statsministern ger intryck av att det\r\nsom har diskuterats mellan regeringen och Ny\r\ndemokrati är så oförargligt. Det är bara detta som\r\nstår svart på vitt. Det handlar visserligen om att ta\r\nbort 22 miljarder ur pensionssystemet, 20 000 kr.\r\nper ATP-pensionär. Det är i och för sig en väldigt\r\nstor sak. Men det var inte det jag var ute efter, utan\r\ndet som ligger i förlängningen.</pre><pre>Statsministern gav intryck av att Ian Wachtmeister\r\nskulle vara så dålig förhandlare att han nöjde sig\r\nmed detta som nu står svart på vitt. Jag tror inte att\r\nIan Wachtmeister är så dålig. Därför har\r\nstatsministerns uttalande ingen trovärdighet.</pre><pre>Anf. 56  Statsminister CARL BILDT (m):</pre><pre>Fru talman! Jag begär inte att Allan Larsson skall\r\ninstämma i vad jag säger. Men det var faktiskt\r\nåtskilliga turer fram och tillbaka i finansutskottet,\r\ndär det noterades en påtaglig socialdemokratisk\r\nvilja att träffa uppgörelse med både det ena och det\r\nandra partiet. Jag lastar inte Allan Larsson för\r\ndetta, för det är fullt legitimt. Det fanns enligt\r\nmassmedieuppgifter t.o.m. en och annan i andra\r\npartier, utan att nämna namn, som var intresserad\r\nav kontakterna med Socialdemokraterna.</pre><pre>Det blev som så att det formades en majoritet kring\r\nett förslag om att avveckla löntagarfonderna som\r\njag råkade tycka är rimligt och bra. Det utgick från\r\ndet förslag som regeringen har lagt fram, och det\r\nkompletterade detta med en, vad jag tror, viktig\r\noch riktig förstärkning av möjligheterna till\r\nriskkapitalförsörjning för de små och medelstora\r\nföretagen.</pre><pre>Detta innebär att vi nu sätter punkt för det tragiska,\r\nförfelade och eländiga fondsocialistiska kapitel som\r\nSocialdemokraterna drev oss in i för ett decennium\r\nsedan. Skall något hedrande sägas om den\r\nsocialdemokratiska inställningen, är det väl att inte\r\nens socialdemokraterna längre öppet vågar förorda\r\nlöntagarfonderna som princip. Det var ett historisk\r\nmisslyckande. Nu gör vi den historiska\r\navvecklingen. Att Allan Larsson inte får vara med\r\nom den är väl bara följdriktigt.</pre><pre>Sanktioner mot Sydafrika</pre><pre>Anf. 57  KARL-GÖRAN BIÖRSMARCK\r\n(fp):</pre><pre>Fru talman! Jag har en fråga till statsministern som\r\nrör avvecklingen av sanktionerna mot Sydafrika.</pre><pre>I regeringens proposition och utskottets\r\nbetänkande talas om en stegvis avveckling under\r\nvissa villkor. Villkoren skulle, vad gäller\r\nhandelsförbudet, bl.a. vara att det skulle upphävas\r\nnär det föreligger en bindande överenskommelse\r\nom en interimsregering i Sydafrika. Beträffande\r\ninvesteringsförbudet skulle upphävandet vara\r\nkopplat till att en interimsregering har bildats i\r\nSydafrika.</pre><pre>Inget av dessa krav har uppfyllts i dag. Vi vet att\r\nförhandlingarna har kört fast. Enligt ANC:s\r\ntalesman, som besökte utskottet i går, kan det dröja\r\nfram mot hösten innan man kommit så långt.</pre><pre>Hur motiverar statsministern sitt uttalande att\r\nsanktionerna kan komma att hävas inom några\r\nveckor, när läget i förhandlingarna inte ger de rätta\r\nförutsättningarna enligt regeringens proposition\r\neller utskottets ställningstagande?</pre><pre>Anf. 58  Statsminister CARL BILDT (m):</pre><pre>Fru talman! Det handlar om en bedömning, och\r\nbedömningar kan göras på litet olika sätt. Vi har\r\nhaft möjligheten till utförliga samtal med ANC:s\r\nordförande Nelson Mandela där det gällt att\r\nbedöma vilken tidpunkt som kan vara riktig.</pre><pre>ANC har en officiellt fastlagd position. Den går ut\r\npå att inga sanktioner får hävas förrän en\r\ninterimsregering har bildats. Samtidigt säger\r\nNelson Mandela att han har mycket stor förståelse\r\nför om länder som Sverige och Norge väljer att gå\r\nfram tidigare. Han tycker att det är besvärande att\r\nsanktionerna bara ligger kvar i länder som har varit\r\nANC:s vänner. Det innebär att det är vännerna som\r\ndrabbas i framtiden.</pre><pre>Mot denna bakgrund är den svenska inställningen\r\nden att vi kan börja häva handelsförbudet i\r\nsamband med att det finns en överenskommelse om\r\nen interimsregering. När den kommer att finnas\r\nkan vi bara ha bedömningar av. Den bedömning\r\nsom vi och den norska regeringen har gjort är att\r\ndetta inte ligger i så långt fram i tiden som det\r\nuttalande som gjordes här lät antyda. Om detta vet\r\nvi ingenting. Under mellantiden finns ju möjlighet\r\natt bevilja de dispenser som kan vara lämpliga.\r\nANC:s ordförande Nelson Mandela har sagt att han\r\nhar den allra största förståelse för det. Detta är inte\r\nlängre någon stor fråga i våra förbindelser.</pre><pre>Utnämningen av chef för arbetsmiljöinstitutet</pre><pre>Anf. 59  JOHAN BROHULT (nyd):</pre><pre>Fru talman! Jag har en fråga till\r\narbetsmarknadsministern och den gäller\r\narbetsmiljöinstitutet. Där pågår mycket basal och\r\nimplementerad forskning då det gäller\r\narbetsskador och rehabilitering. Man är beroende\r\nav mycket tung basvetenskap och också\r\nimplementerad forskning. Institutet anställer 400\r\nforskare, och på institutet finns en vilja att få en\r\nforskare som chef. Emellertid har det kommit\r\nsignaler om att Anna-Greta Leijon skulle utses som\r\nchef. Alla på arbetsmiljöinstitutet tycker, liksom\r\njag själv, att Anna-Greta Leijon är en alldeles\r\nutmärkt person. Låt mig få detta sagt.</pre><pre>Däremot tycker jag att det skulle vara bättre med\r\nen forskare som chef på denna viktiga institution.</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Fru talman! När chefsfrågan prövades stod hela\r\ntiden för ögonen, om man säger så,\r\narbetsmiljöinstitutets bästa och också forskningen\r\nsom har med arbetslivet att göra. Vi har dessutom\r\nett starkt intresse av att få ett bra samband ut ifrån\r\ninstitutet, till nytta för hela arbetslivet.</pre><pre>När frågan prövades, kom jag fram till att den bästa\r\nlösningen var att föreslå Anna-Greta Leijon. Hon\r\när en beslutsstark chef och mycket kunnig i dessa\r\nfrågor. Forskningens frihet och utveckling är\r\nnågonting som Anna-Greta Leijon mer än väl\r\nförstår sig på, inte minst i sin egenskap av\r\nordförande i sociala forskningsrådet.</pre><pre>Skattesänkningar</pre><pre>Anf. 61  LARS BÄCKSTRÖM (v):</pre><pre>Fru talman! Jag har en fråga till biträdande\r\nfinansminister Lundgren.</pre><pre>Regeringen har tidigare uttalat att skatterna bör\r\nsänkas med ungefär 10 miljarder per år fram till\r\nmitten av 90-talet. Kommer regeringen att uppfylla\r\ndetta löfte, trots att budgetunderskotten växer i en\r\ntakt som kan föra landet till en alltför varm trakt?</pre><pre>Anf. 62  Statsrådet BO LUNDGREN (m):</pre><pre>Fru talman! Regeringens ekonomisk-politiska\r\nstrategi utgår ifrån att den offentliga sektorn måste\r\nreformeras så, att den blir effektivare och inte\r\ntränger ut resurser som kan användas i andra\r\nsektorer samt för att vi skall kunna se till att det blir\r\nen positiv näringsutveckling. Dessutom måste\r\ntransfereringssystemen ändras så, att de blir\r\nproduktivitetsbefrämjande.</pre><pre>Dessa erforderliga reformer i offentlig sektor\r\nskapar utrymme för såväl skattesänkningar som en\r\nnödvändig neddragning av den strukturella delen\r\nav budgetunderskottet. Båda åtgärderna måste\r\nvidtas för att man skall kunna vända utvecklingen i\r\nSverige, lägga grunden för en stabil positiv\r\nutveckling och trygga jobben.</pre><pre>Kasinospel</pre><pre>Anf. 63  FILIP FRIDOLFSSON (m):</pre><pre>Fru talman! Min fråga riktar sig till statsrådet Alf\r\nSvensson, som jag känner mig förbrödrad med,\r\neftersom vi har samma frikyrkobakgrund.</pre><pre>Jag läste häromdagen i en tidning att Alf Svensson\r\nsäger definitivt nej till att folkrörelserna skulle\r\nkunna få pengar från ett eventuellt framtida\r\nkasinospel här i landet. Detta har jag svårt att\r\nbegripa, eftersom t.o.m. de politiska partierna ju\r\nstöds genom lotterispel. Jag kan erkänna inför\r\nkammaren och inför min partiledare statsminister\r\nBildt att jag har spelat på kds lotterispel ett par\r\ngånger. Jag har alltså bidragit till att kds har kommit\r\nin här i riksdagen.</pre><pre>Jag kan inte förstå att det skulle vara något fel att\r\nstödja folkrörelserna i deras fantastiskt viktiga\r\narbete genom att ge pengar från ett eventuellt\r\nframtida kasinospel. Jag vill höra vad statsrådet Alf\r\nSvensson har för motiv till att säga nej till detta.</pre><pre>Anf. 64  Statsrådet ALF SVENSSON (kds):</pre><pre>Fru talman! Jag skall svara broder Fridolfsson att\r\njag absolut inte har någonting emot att folkrörelser\r\nstöds. Väldigt många av folkrörelserna arbetar ju\r\nför att hjälpa människor bort ifrån bekymmer,\r\nsvårigheter och elände. Därför är folkrörelserna\r\nvärda allt stöd.</pre><pre>Jag är naturligtvis ytterligt tacksam, fru talman, för\r\natt Filip Fridolfsson har känt sig så besutten att han\r\nsatsat någon tia på en lott som kds har stått bakom.\r\nJag hoppas att jag kan returnera generositeten vid\r\nnågot tillfälle.</pre><pre>När det gäller kasinospel kan man nog ändå inte\r\nkomma ifrån det faktum att det är en hel del\r\nmänniskor som fastnar i kasinospelande och som\r\ndärmed drar på sig ekonomiska och sociala\r\nbekymmer. Det är därför som jag har uttalat mig\r\nsom jag har gjort. Det handlar inte alls om att jag\r\ninte skulle önska stöd till folkrörelserna.</pre><pre>Jag är alltså rädd för att människor som har svårt\r\nför att sätta stopp för sitt spelande skall fastna i\r\nkasinospelande och dra på sig själva bekymmer och\r\nförorsaka samhället kostnader.</pre><pre>Bolagsbeskattningen</pre><pre>Anf. 65  LARS HEDFORS (s):</pre><pre>Fru talman! Den borgerliga regeringen har ju gjort\r\nsig känd för att i en mycket snabb takt sänka skatter\r\nför kapitalägare och företagare. Man har då ofta\r\nanvänt sig av det s.k. EG-argumentet, dvs. att det\r\ngäller att anpassa skattenivåerna till förhållandena\r\ni Europa.</pre><pre>Jag har i min hand ett pressmeddelande, där jag\r\nläser att skatteministern har tillsatt en utredning,\r\nsom bl.a. skall föreslå att bolagsskattesatsen sänks\r\ntill 25 %. Då är min fråga till Bo Lundgren: På\r\nvilket sätt anknyter denna bolagsskattesats till\r\naktuella EG-debatter och aktuella EG-\r\nförhållanden?</pre><pre>Anf. 66  Statsrådet BO LUNDGREN (m):</pre><pre>Fru talman! Jag förstår att det är svårt för Lars\r\nHedfors att inse det, men de skattesänkningar som\r\nhar genomförts syftar till att skapa tillväxt i Sverige\r\nsamt till att trygga sysselsättningen och välfärden.\r\nDet är en nödvändig politik efter de år som vi har\r\nhaft med ständigt stigande skatter.</pre><pre>När det gäller omläggningen av bolagsskatten --\r\nsom genomfördes i bred enighet och som\r\npåbörjades den 1 januari förra året -- finns det\r\nanledning att se över en del ingredienser i det\r\nsammanhanget. Det s.k.\r\nskatterättsutjämningsreserven är väldigt\r\nkomplicerad att hantera rent tekniskt, både för\r\nföretagen och för dem som så småningom har att\r\nsköta bokföring och granskning.</pre><pre>Det finns alltså anledning att fundera kring om vi\r\ninom ramen för ett helt oförändrat\r\nbolagsskatteuttag kan få en enklare struktur som\r\npassar bättre in i EG-perspektivet, men inte bara i\r\nförhållande till EG-länderna utan också i\r\nförhållande till andra länder, så att vi får ökad\r\nförståelse för det svenska skattesystemet.\r\nOmläggningen syftar alltså till enkelhet och\r\ninternationell anpassning inom ramen för ett\r\noförändrat skatteuttag.</pre><pre>Däremot kommer vi att lägga fram förslag som skall\r\nbidra till att förbättra mindre och medelstora\r\nföretags skattesituation. Dessa företag är i dag\r\növerbeskattade. För att det skall bli växtkraft i\r\nekonomin gäller det för oss att stötta dem i detta\r\navseende.</pre><pre>Pensionssystemet</pre><pre>Anf. 67  ARNE KJÖRNSBERG (s):</pre><pre>Fru talman! Statsministern har vid upprepade\r\ntillfällen sagt att han och regeringen eftersträvar så\r\nbred enighet som möjligt när det gäller ett framtida\r\npensionssystem. Jag vill då återkomma till det som\r\ntydligen är en symbolfråga för statsministern.\r\nKänns det inte besvärande att börja detta arbete\r\nmed att tappa ur pensionssystemet 22 miljarder\r\nkronor?</pre><pre>Anf. 68  Statsminister CARL BILDT (m):</pre><pre>Fru talman! Jag vill börja med att påpeka att\r\nlöntagarfonderna var ett socialistiskt påfund. De\r\ntillkom framför allt för att man skulle utöva makt\r\noch inflytande över näringslivet. ''Med fonderna tar\r\nvi successivt makten.'' Så hette det när\r\nSocialdemokraterna införde dem.</pre><pre>Sedermera började man tala om att detta hade med\r\npensionerna att göra. Men det visade sig att så inte\r\nvar fallet. Om det hade varit ett socialdemokratiskt\r\nintresse att säkra pensionerna under den tid man\r\nhade regeringsmakten, hade man gjort det på ett\r\nmer genuint sätt. Löntagarfonderna hade ingenting\r\nmed detta att göra.</pre><pre>Nu har det ankommit på oss att ta itu med den stora\r\nfrågan om att skapa stabilitet i pensionssystemet.\r\nDet finns en arbetsgrupp tillsatt, där man har ett\r\nkonstruktivt samarbete mellan företrädarna för de\r\nolika partierna. De påverkas inte av detta.\r\nAvvecklingen av löntagarfonderna lades fast redan\r\ni regeringsförklaringen och i de propositioner som\r\nregeringen lade fram under höstriksdagen.</pre><pre>Yttrandefrihet för militärer</pre><pre>Anf. 69  JOHAN LÖNNROTH (v):</pre><pre>Fru talman! Regeringen bad för ett tag sedan ryska\r\nmyndigheter att förhindra ryska militärer att fritt\r\ntala om ubåtar med svenska journalister. Jag vill\r\nfråga statsministern eller utrikesministern -- om\r\nhon föredrar att svara -- hur de skulle reagera om\r\nt.ex. Boris Jeltsin bad svenska myndigheter att\r\nhindra svenska militärer från att tala med svenska\r\njournalister.</pre><pre>Anf. 70  Statsminister CARL BILDT (m):</pre><pre>Fru talman! Uppgiften är av lätt insedda skäl\r\nfelaktig. Om det hade legat i min makt att påverka,\r\nförhindra eller styra vad sovjetiska eller ryska\r\nmilitära representanter gjorde eller sade, är det\r\nmycket som hade sett annorlunda ut i världen. Jag\r\nkan alltså dementera uppgiften i dess helhet.</pre><pre>U-landsbiståndet</pre><pre>Anf. 71  IAN WACHTMEISTER (nyd):</pre><pre>Fru talman! Jag har en fråga till biståndsministern\r\nbeträffande u-hjälpens omfattning och inriktning.</pre><pre>Vi har nu ett budgetunderskott som snart uppgår\r\ntill 100 miljarder kronor. Är det biståndsministerns\r\noch andras i regeringen uppfattning att vi skall\r\nfortsätta att låna pengar för att ge hjälp till länder\r\nsom köper vapen för åtta nio gånger den hjälp som\r\nde får?</pre><pre></pre><pre>Det betyder att med ett budgetunderskottet som\r\nförväntas finnas kvar skjuts betalningen fram i\r\ntiden till våra barn. Skall den svenska\r\nkedjebrevsekonomin utsträckas till att gälla även u-\r\nhjälpen?</pre><pre>Anf. 72  Statsrådet ALF SVENSSON (kds):</pre><pre>Fru talman! I Ian Wachtmeisters tappning lånar vi\r\nalltid till den här enda procenten av BNI och inte\r\ntill något annat. Vi behåller alltså i stort sett 99 %.\r\n1 % ges solidariskt till dem som många gånger\r\ningenting har och som i varje fall inte alltid har valt\r\nsina regimer själva.</pre><pre>Jag tror att vi mår väl av att vidga vårt nationella\r\nperspektiv så pass mycket att vi inser att vi, trots det\r\nbudgetunderskott som råder, trots den\r\nlågkonjunktur vi lever i, ändå tillhör dem som det\r\nförunnats att leva en lyxtillvaro.</pre><pre>Jag tycker att vi skall orka med att drivas av\r\nsolidaritet visavi dem som bor på södra halvklotet.\r\nOrkar vi inte med att drivas av solidariteten, tycker\r\njag att vi skall drivas av insikten om att\r\nsjälvbevarelsedriften, morgondagens samhälle,\r\nkräver att det norra halvklotet bryr sig om det\r\nsödra. Nord--syd-dialogen är den största\r\nutmaningen för oss om vi vill skapa en trygg värld\r\nför våra barn och barnbarn i Europa.</pre><pre>(Applåder)</pre><pre>Anf. 73  IAN WACHTMEISTER (nyd):</pre><pre>Fru talman! Det var inte svar på min fråga. Jag\r\nfrågade om vi skall fortsätta att ge pengar till dem\r\nsom köper vapen för belopp som är åtta nio gånger\r\nhögre.</pre><pre>Jag är nog en lika god människa som Alf Svensson.\r\nDet här handlar inte om att övertyga mig om att\r\nhjälpa andra.</pre><pre>Sverige har drivit en u-hjälpspolitik som har hjälpt\r\nregimer -- inte folk. I mottagarländerna har\r\nlevnadsstandarden sjunkit och i stället har massvis\r\nmed vapen köpts.</pre><pre>Nu är Sverige på väg att låna pengar för att kunna\r\ngenomföra denna politik. Jag uppfattar det som att\r\nregeringen skall gå in på ett nytt spår. Jag tänkte att\r\nregeringen skulle få en injektion när regeringen\r\nutöver de principiella aspekterna också har att\r\nbrottas med ett stort budgetunderskott. Det blir\r\ninte mindre av att man menar väl.</pre><pre>Anf. 74  Statsrådet ALF SVENSSON (kds):</pre><pre>Herr talman! Under de 30--40 senaste åren har det\r\nskett utomordentigt stora förbättringar för dem\r\nsom lever i tredje världen. Det är ett felaktigt\r\nperspektiv att göra gällande att tredje världen är ett\r\nenda miserabelt träsk. Jag påstår naturligtvis inte\r\natt det endast är biståndssatsningar som har\r\nåstadkommit dessa förbättringar. Det är helt klart\r\natt handeln har spelat en stor roll. Det är viktigt att\r\nsäga att förbättringar har skett.</pre><pre>Vi skall också komma ihåg att vi till bara för en kort\r\ntid sedan har levt i det kalla krigets skugga. Det har\r\ninte alla gånger varit rimligt att säga till de fattiga\r\nländerna att vi i den rika delen av världen skall ha\r\nvårt försvar och dessutom hålla oss med tillverkning\r\nav militära prylar och att de helst inte skall köpa\r\nnågot.</pre><pre>I förhandlingar med biståndsländer, och när\r\nVärldsbanken agerar, diskuteras även\r\nupprustningskostnader. Det är verkligen min\r\ninnerliga förhoppning att u-länderna kommer att\r\nminska sitt rustande -- och flera av dem är också på\r\nväg att göra det.</pre><pre>Relationerna med Thailand</pre><pre>Anf. 75  NILS T. SVENSSON (s):</pre><pre>Fru talman! De senaste dagarnas händelser i\r\nBangkok har djupt upprört oss alla. Blodbadet\r\nhäromdagen måste kraftfullt fördömas. Militärens\r\nvåld mot demonstranterna pekar på att demokratin\r\ni Thailand vilar på en bräcklig grund.</pre><pre>Hur tänker regeringen agera gentemot den\r\nthailändska regeringen? Är det lämpligt att frysa de\r\nofficiella kontakterna i väntan på att normala\r\nförhållanden återupprättas i landet? Kan det vara\r\nlämpligt att avbryta det bistånd som Sverige ger och\r\nsom kanaliseras via den thailändska regeringen?</pre><pre>Anf. 76  Statsminister CARL BILDT (m):</pre><pre>Fru talman! När blodbadet inträffade befann sig\r\nutrikesministern antingen i Tjeckoslovakien eller i\r\nUngern. Det ankom på mig att göra ett uttalande.\r\nJag gjorde också å regeringens vägnar ett skarpt\r\nformulerat uttalande, där jag uttryckte den\r\nallvarliga oro regeringen kände för utvecklingen i\r\nThailand.</pre><pre>Det har varit litet fram och tillbaka. Det har pågått\r\nen långsiktig demokratiseringsprocess i Thailand.\r\nDen avbröts i samband med militärkuppen -- om\r\njag inte missminner mig -- i februari förra året. I\r\nmars i år var det val. Det etablerades en\r\nmilitärvänlig fempartikoalition, och därefter har\r\ndet utbrutit motsättningar av politisk, social och\r\nekonomisk natur. Dessa motsättningar har\r\nkulminerat i det man kan kalla massakern i\r\nBangkok i helgen.</pre><pre>Nu hoppas vi alla att den dialog som har inletts med\r\nhjälp av kungens ingripande i går, och som skall\r\nleda till nya konstitutionella samtal under de\r\nnärmaste dagarna, skall bidra till att stabilisera\r\nsituationen. Det är min övertygelse att man\r\nkommer att inse att utvecklingen i Thailand är så\r\npass beroende av utländska investeringar och\r\nturismen, att den situation som har rått den senaste\r\nveckan är i grunden intolerabel och icke kan fortgå\r\noch att det måste bli möjligt att återknyta till en\r\nkonstitutionell utveckling.</pre><pre>Detta är regeringens ståndpunkt. Vi har framfört\r\nden med större kraft än vad de flesta andra\r\nregeringar i västvärlden har gjort. Det finns inte för\r\ndagen någon anledning att ompröva de begränsade,\r\nmera tekniska, insatser som sker från BITS sida i\r\nThailand.</pre><pre>Konkurrensbefrämjande åtgärder</pre><pre>Anf. 77  BERT KARLSSON (nyd):</pre><pre>Fru talman! Jag skulle vilja ställa en fråga till\r\nstatsministern. Regeringen har sagt att man vill\r\ninföra fri konkurrens, framför allt när det gäller\r\nlivsmedelsförsäljning. Men det har snabbt visat sig\r\natt kommunerna ständigt kör över de intentioner\r\nbåde regering och riksdag har. Det finns många\r\nexempel i Sveriges land där den fria konkurrensen\r\nstoppas. Varberg är det senaste exemplet.</pre><pre>Vad kommer regeringen att göra för att få\r\nkommunerna med på samma linje?</pre><pre>Anf. 78  Statsminister CARL BILDT (m):</pre><pre>Fru talman! Jag är inte insatt i detaljerna i ärendet\r\nom Varberg. Det har genomförts en lagändring där\r\nmöjligheter har tagits bort som tidigare fanns för\r\nkommunerna att göra de ingripanden som\r\nföranledde så mycket debatter, bl.a. politiska\r\nsådana.</pre><pre>Jag vet dess värre inte vilket konkret fall,\r\nlagutrymme eller möjligheter frågan gäller i\r\nVarbergs kommun. Men det är inte värre än att det\r\nfaktiskt går att ta reda på.</pre><pre>Anf. 79  BERT KARLSSON (nyd):</pre><pre>Fru talman! Är inte statsministern ens informerad\r\nom sin egen lag? Den ger nämligen kommunerna\r\nmöjligheter att agera på det sättet.</pre><pre>Den förändring som gjordes i plan- och bygglagen\r\ngällde redan etablerade handelsområden. Men här\r\ngäller frågan även nya områden.</pre><pre>Anf. 80  Statsminister CARL BILDT (m):</pre><pre>Fru talman! Då börjar jag komma litet underfund\r\nmed vad frågan gäller. Uppenbarligen är det fråga\r\nom ett nyetableringsärende. Inom\r\nstadsplaneområde är det klart att det krävs tillstånd\r\natt uppföra nya hus. Den lagen har inte förändrats.\r\nMen den möjlighet som tidigare fanns för\r\nkommuner att ingripa mot etableringar av t.ex.\r\nnärbutiker finns inte längre kvar. Däremot kan\r\nkommunerna efter eget skön, och efter den lokala\r\ndemokratins olika utslag, avgöra olika\r\nstadsplanefrågor.</pre><pre>Överläggningen var härmed avslutad.</pre><pre>6 §  (forts. från 4 §) Säkerhet och nedrustning</pre><pre>(forts. UU19)</pre><pre>Anf. 81  DANIEL TARSCHYS (fp) replik:</pre><pre>Fru talman! Ian Wachtmeister var mycket ironisk\r\növer den neutralitetspolitik som Sverige har fört\r\nunder många decennier. Självfallet kan detaljerna i\r\nsvensk utrikespolitik alltid diskuteras. Men vad\r\nutskottet anser vara helt klart är att grundlinjerna i\r\ndenna politik har gagnat vårt land. Det har varit\r\nklokt av Sverige att under en epok av\r\nstormaktsmotsättningar och en ömtålig regional\r\nbalans i vårt område föra en neutralitetspolitik.</pre><pre>I dag är läget, vilket utskottet utvecklar, delvis\r\nannorlunda. Vi står inför en ny säkerhetspolitisk\r\nsituation i vår omgivning, och det finns därför\r\nförutsättningar att delta i sökandet efter nya\r\nsäkerhetspolitiska lösningar i Europa.</pre><pre>Ian Wachtmeister var också ironisk över utskottets\r\nintresse för studier av vapenhandeln och\r\nvapenexport. Får jag påpeka att just den typen av\r\nstudier är mycket viktig för att få fram kunskaper,\r\nkunskaper som gör det möjligt att tillbakavisa t.ex.\r\nsådana svepande påståenden som vi hört tre gånger\r\ni kammaren i dag, nämligen att militärutgifterna i\r\nu-länderna skulle vara 7--9 gånger större än\r\nbiståndet. Om Ian Wachtmeister ville konsultera de\r\nkällor som finns till förfogande, skulle han veta att\r\ndetta är grovt vilseledande och att det inte blir\r\nsannare av att Ian Wachtmeister upprepar det tre\r\ngånger.</pre><pre>Anf. 82  IAN WACHTMEISTER (nyd)\r\nreplik:</pre><pre>Fru talman! Det stämmer att jag var ironisk. Jag\r\ntalade också om det för säkerhets skull så att det\r\nskulle framgå av protokollet. Det kan ju annars\r\nmissuppfattas när man skämtar. Ironin var också\r\ndjupt känd och djupt berättigad, och det är det\r\ntråkiga.</pre><pre>Jag påpekade att vi lever i sådan verklighet att vi\r\ninte kan hålla på som tidigare, då jag menar att vi\r\nmissbrukade vår neutralitetspolitik. Vi var kaxiga,\r\ntog ställning till sådant som skedde långt bort och\r\nlöste saker i världen, men här hemma iakttog vi\r\nsträng neutralitet, dvs. vi var fega.</pre><pre>Vad gäller registren tror jag att jag sade att de var\r\nganska gulliga. Om man tror att man med hjälp av\r\nregister skall komma åt den illegala vapenhandeln\r\ni världen har man fel. Jag har för mig att jag drog\r\nparallellen till att man skulle kunna lösa problemen\r\ni Sverige med narkotikabrottslighet genom att\r\ngenomföra en folk- och bostadsräkning. Jag tycker\r\nfortfarande att de påpekandena får stå i varje fall\r\nför min del, men jag har med förtjusning noterat att\r\nde inte står för herr Tarschys del.</pre><pre>Jag ber samtidigt den jag kallade för herr Grankvist\r\nom ursäkt, han heter nämligen Pär Granstedt.</pre><pre>Anf. 83  DANIEL TARSCHYS (fp) replik:</pre><pre>Fru talman! Om Ian Wachtmeister ville konsultera\r\nden statistik och de register som finns över\r\nvapenutgifter i världen, skulle han kunna upptäcka\r\natt han har anledning att be hela kammaren om\r\nursäkt för att han tre gånger här har sagt att\r\nvapenutgifterna i tredje världen är 7--8 gånger så\r\nhöga som det bistånd dessa länder mottar.</pre><pre>Anf. 84  IAN WACHTMEISTER (nyd)\r\nreplik:</pre><pre>Fru talman! Vad gäller statistiken om satsningar på\r\nvapeninköp i våra mottagarländer grundar jag mig\r\npå en internationell statistik som säger, att om man\r\ninkluderar Indien, som också är ett av våra\r\nmottagarländer, blir beloppet tretton gånger vår u-\r\nhjälp.</pre><pre>Låt mig också säga att det inte är frågan om\r\nhuruvida det är tretton gånger, åtta gånger eller låt\r\noss säga fyra gånger, som är det viktiga. Jag vill än\r\nen gång säga: Skall vi verkligen hålla på och ge\r\nbistånd i de fall där man använder det till att köpa\r\nvapen? Är det någon sorts tillämpad\r\nneutralitetspolitik, eller är det bara dumhet?</pre><pre>Talmannen anmälde att Daniel Tarschys anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 85  INGER KOCH (m):</pre><pre>Fru talman! Vi upplever nu ett Europa statt i en\r\ngenomgripande omvandling. En omvandling som\r\nockså leder till ett totalt förändrat\r\nsäkerhetspolitiskt läge. Vi kan också konstatera att\r\nen ny europeisk säkerhetsordning är under\r\nuppbyggnad. Även jag vill betona vikten av att\r\nSverige fullt ut deltar i utbyggnaden av detta\r\nfrihets- och säkerhetspolitiska samarbete inom\r\nsåväl Europeiska unionen som ESK i syfte att bygga\r\nupp en fungerande europeisk säkerhetsordning.</pre><pre>Sverige kommer i framtiden att spela en ny roll i det\r\nnya Europa som nu växer fram och som genom\r\ninternationell samverkan arbetar för gemensam\r\nsäkerhet och fred.</pre><pre>Utskottet konstaterar också i sitt betänkande att\r\nEuropas säkerhet är beroende av många fler\r\nfaktorer än de militära. Den förändrade\r\nstormaktsbalansen, den ekonomiska utvecklingen,\r\nhandelsfrågorna, hoten mot miljön,\r\nintegrationssträvandena, de nationella\r\nmotsättningarna och en ökad migration är några\r\nexempel på faktorer som kommer att ha en\r\navgörande betydelse för den framtida säkerheten\r\näven i Europa. Detta ställer stora krav på en\r\nhelhetssyn i säkerhetspolitiken och på en\r\ninternationell samordning av alla dessa faktorer.</pre><pre>EG kommer att spela en stor roll vid utformningen\r\nav denna nya frihets- och samarbetsordning i\r\nEuropa. Sverige kan som medlem i denna\r\ngemenskap aktivt påverka den fortsatta politiska,\r\nsociala och ekonomiska utvecklingen i det nya\r\nEuropa. Även ESK spelar en avgörande roll när det\r\ngäller de framväxande europeiska säkerhets- och\r\nsamarbetsstrukturerna.</pre><pre>Genom Parisstadgan om ett nytt Europa som\r\nantogs 1990 fick Europa, som utrikesministern\r\ntidigare påpekade, en grundval av gemensamma\r\nvärderingar. Alla de deltagande länderna förband\r\nsig att verka för demokrati, grundad på mänskliga\r\nrättigheter och grundläggande friheter,\r\nmarknadsekonomi inriktad på uthållig ekonomisk\r\ntillväxt, välstånd, social rättvisa, ökad\r\nsysselsättning och ett effektivt resursutnyttjande.\r\nMötet i Paris blev inledningen på en ny fas i ESK:s\r\nhistoria. Ett normsystem som omfattades av alla\r\nhade skapats.</pre><pre>ESK har nu genom sina fasta institutioner -- ett\r\nministerråd som forum för regelbundna politiska\r\nkonsultationer, en kommitté av högre ämbetsmän\r\nvars uppgifter är att dels förbereda och genomföra\r\nutrikesministrarnas beslut, dels sammanträda i\r\nkrissituationer, ett administrativt sekretariat i Prag,\r\nett center för förhindrande av konflikter i Wien och\r\nett kontor med uppgift att stärka demokratiska\r\ninstitutioner och stärka mänskliga rättigheter i\r\nWarszawa -- etablerat ett system för genomförande,\r\nuppföljning och översyn av stadgans intentioner.</pre><pre>Vid det nu pågående uppföljningsmötet i\r\nHelsingfors deltar ett stort antal nya stater -- alla\r\nf.d. sovjetrepubliker. Dessa nyligen självständiga\r\nstater åtar sig som medlemmar att fullt ut delta i\r\nESK-processen, vilket innebär att de förbinder sig\r\natt följa de grundläggande principerna vad gäller de\r\nmänskliga rättigheterna, demokrati och fri\r\nekonomisk marknad. För att hjälpa de nya staterna\r\natt förstå vad dessa åtaganden innebär har\r\nministerrådet på svenskt initiativ antagit ett\r\nstödprogram för att kunna förmedla utbildning i\r\ndessa frågor och för att lotsa de nya staterna in i\r\nESK-systemet.</pre><pre>De nu pågende striderna i Bosnien-Hercegovina\r\noch Nagorno-Karabach visar nödvändigheten av att\r\nalla ESK:s medlemsstater lever upp till åtagandena\r\ni ESK:s stadga och även respekterar de etniska\r\nminoriteternas rättigheter. Helt avgörande för en\r\nframtida fredlig utveckling är att dessa minoriteter\r\nerkänns och skyddas i de olika ländernas\r\nkonstitutioner.</pre><pre>Den svenska regeringen har vid ett flertal tillfällen\r\nnu senast av utrikesministern här i kammaren\r\ndeklarerat hur viktigt det är att stärka ESK i sin roll\r\nsom nyskapande och stabiliserande faktor i den\r\neuropeiska politiken. ESK är det enda europeiska\r\nforum som har ett allomfattande medlemskap och\r\nen allomfattande agenda. Med sitt vida\r\nsäkerhetsbegrepp, som omfattar mänskliga\r\nrättigheter, militära och politiska komponenter,\r\nekonomiskt samarbete och miljövård, är det väl\r\nrustat att möta de krav som ställs i den nya\r\nsituationen i Europa. I december övertar Sverige\r\nordförandeskapet i ESK:s ministerråd, vilket ger\r\nden svenska regeringen möjlighet att återigen\r\nunderstryka behovet av -- och verka för -- att\r\norganisationen ges ett fastare formulerat mandat\r\nnär det gäller den fredsskapande och\r\nfredsbevarande uppgiften.</pre><pre>Vid ministerrådets sammanträde i Prag i slutet av\r\njanuari i år uttryckte Tjeckoslovakiens president\r\nHavel i sitt anförande en förhoppning om att\r\nEuropa i framtiden, genom ESK:s\r\nsamarbetssystem, skulle sprida en anda av fred och\r\ndemokrati, inte av expansion och konfrontation,\r\ntill resten av världen. Låt oss hoppas och arbeta för\r\natt denna vision kan förverkligas.</pre><pre>Dagens krissituation i flera av de nyligen\r\nsjälvständiga staterna i Central- och Östeuropa\r\nvisar emellertid att övergången från diktatur till\r\ndemokrati kan vara en smärtsam och svår procedur.\r\nDen visar också tydligt hur viktigt det är att vi\r\nsnabbt får till stånd en säkerhetsordning som\r\nomfattar alla Europas stater.</pre><pre>Säkerheten är en grundförutsättning för att dessa\r\nnya stater skall kunna utvecklas till stabila och\r\nsäkra demokratier och få en stabil ekonomi. Vi vet\r\ninte i dag hur denna nya allomfattande\r\nsäkerhetsordning skall se ut. Vi kan konstatera att\r\ndet i dagens läge finns många organisationer som\r\nverkar för att åstadkomma säkerhet och fred, t.ex.\r\nFN, EG, ESK, NATO och det nyligen bildade\r\nNACC. Många olika scenarier och framtida\r\nsamarbetsformer diskuteras. Därför är det viktigt\r\natt Sverige inte nu gör uttalanden som låser oss i\r\nframtiden eller utesluter någon form av samarbete.</pre><pre>I den socialdemokratiska reservationen nr 1 sägs\r\ndet att en framtida säkerhetsordning som baseras\r\npå användning av, eller hot om användning av,\r\nkärnvapen inte är acceptabel.</pre><pre>Även om alla stater ansluter sig till\r\nkärnvapenavvecklingen är detta en process som tar\r\ntid. Samtidigt är det bråttom att få till stånd en ny\r\nsäkerhetsordning. Hur tänker Socialdemokraterna\r\ni praktiken lösa detta problem för Sveriges del?</pre><pre>Fru talman! Jag har i mitt anförande inte berört de\r\nbaltiska staternas särskilda problem när det gäller\r\ntillbakadragandet av de ryska trupperna. Detta\r\nkommer Peeter Luksep att göra senare i sitt\r\nanförande.</pre><pre>Fru talman! Jag yrkar bifall till hemställan i\r\nutrikesutskottets betänkande.</pre><pre>Anf. 86  HANS GÖRAN FRANCK (s):</pre><pre>Fru talman! I ett särskilt yttrande till\r\nutskottsutlåtandet går Nydemokraterna mycket\r\nlångt. I det yttrandet sägs inte bara att man vill växa\r\nin i Västeuropeiska unionen, utan man anser också\r\natt hela neutralitetspolitiken är överspelad. Denna\r\ninställning står i bjärt kontrast till vad vi\r\nsocialdemokrater har hävdat. Det vinner inte heller\r\nresonans i det utskottsutlåtande som finns. Där\r\navstyrks den här ståndpunkten.</pre><pre>I motion U517 har jag och ett antal andra\r\nsocialdemokrater sagt att riksdagen bör slå fast att\r\nvad riksdagen tidigare uttalat om att en bibehållen\r\nneutralitetspolitik, dvs. alliansfrihet i fred syftande\r\ntill neutralitet i krig, fortfarande skall gälla. Det\r\ngäller även inför de förhandlingar med EG eller\r\nEuropaunionen som förestår. Jag kan inte finna att\r\nutskottet här har sagt något annat än att den\r\nsvenska traditionella politiken ligger fast, även om\r\ndet talas om att det skall finnas en öppenhet för\r\nolika alternativ beroende på hur utvecklingen blir.\r\nMen det finns inga konkreta förslag i\r\nutskottsutlåtandet som går ut på någon ändring av\r\nvår utrikespolitik.</pre><pre>När det gäller WEU, som har tagits upp i den här\r\nreservationen, kan man naturligtvis säga att det\r\nuttalande som majoriteten i utrikesutskottet gör är\r\nbegränsat, eftersom det där sägs att ett\r\nställningstagande i den frågan inte är aktuellt. Men\r\nsamtidigt anförs också att den militära\r\nalliansfriheten står fast.</pre><pre>Det var också viktigt att Pierre Schori särskilt\r\npoängterade vad som står i den socialdemokratiska\r\nhuvudmotionen, nämligen att det inte kan bli fråga\r\nom ett förpliktande militärt samarbete för svensk\r\ndel. Därmed är ståndpunkten klarlagd från vår\r\nsida. Utskottets uttalanden och hållning stämmer\r\nju också bra överens med det beslut som riksdagen\r\nhar fattat den 12 december 1990, och även med\r\nregeringsdeklarationen den 14 juni 1991.</pre><pre>När det gäller neutralitetspolitiken, utöver det som\r\när av betydelse för den militära alliansfriheten, vill\r\njag nämna några saker som ligger utanför det här\r\nutskottsutlåtandet, men som ändå har betydelse.\r\nDen svenska neutralitetspolitiken har under en\r\nlång tid varit starkt förankrad hos vårt folk. Den\r\nhar lett till att Sveriges fred, frihet och oberoende\r\nframgångsrikt bevarats och säkrats under lång tid.\r\nDen har också spelat en stor roll i våra\r\ninternationella relationer, särskilt till tredje\r\nvärlden. Där har vår hållning vunnit aktning och\r\nuppskattning.</pre><pre>Vår medlande och fredsmäklande roll, som gett\r\nvissa positiva resultat bl.a. i samband med\r\nVietnamkriget och Mellersta Östernkonflikten, har\r\nockså underlättats genom vår alliansfria hållning.\r\nVår medverkan i olika fredsbevarande operationer,\r\nt.ex på Cypern och i Libanon, har varit efterfrågade\r\noch oomstridda. Respekten för våra\r\nställningstaganden och vårt agerande i mänskliga\r\nrättighetsfrågor har också varit stark. Allt detta\r\nberor till inte ringa del på vår grundläggande\r\nalliansfria utrikespolitiska hållning.</pre><pre>Det finns, enligt min mening, inte skäl att inom\r\növerskådlig tid förändra eller överge denna aktiva\r\nalliansfria utrikespolitik, i all synnerhet som det\r\ninte finns något bättre konkret och preciserat\r\nalternativ för vårt land. Någon förändring kan inte\r\nheller vara aktuell så länge stormakter och andra\r\nmakter i världen anser att de behöver upprätthålla\r\nmilitära pakter. Det gäller främst Atlantpakten som\r\nexisterar i samma omfattning som tidigare, om än\r\nmed en viss ändrad inriktning.</pre><pre>Den omständigheten att\r\nMaastrichtöverenskommelsen öppnar vägen för ett\r\nsäkerhets- och försvarspolitiskt samarbete mellan\r\nEuropaunionens medlemsstater bör inte ändra\r\nnågonting i sak för vår del. Den bör inte heller\r\nframdeles ge anledning för en uppslutning kring\r\nnågot sådant. Detta innebär sålunda att något\r\nförpliktande försvarspolitiskt samarbete med för\r\nSverige bindande verkan inte bör komma i fråga,\r\nvare sig inom WEU eller NATO, så länge den av\r\nriksdagen fastställda försvars- och\r\nsäkerhetspolitiken upprättshålls. Den har enligt\r\nopinionsmätningar ett mycket starkt stöd hos det\r\nsvenska folket.</pre><pre>Avslutningsvis vill jag därför säga att det enligt min\r\nmening inte kan bli fråga om att ersätta vår\r\nnuvarande utrikes- och säkerhetspolitik med vare\r\nsig Ny demokratis förslag eller med oklara och\r\ndiffusa begrepp om europeisk identitet.</pre><pre>Anf. 87  CARL B. HAMILTON (fp):</pre><pre>Fru talman! Den svenska neutralitetspolitiken är\r\nutslocknad. Det finns inte längre ett öst och ett väst\r\natt vara neutralt emellan när Warszawapaktens\r\ngamla medlemmar i dag vill bli med i både EG och\r\nNATO. Sveriges nuvarande alliansfrihet är en\r\növergångslösning. Med den säkerhetspolitiska\r\nstruktur som nu växer fram i Europa blir svensk\r\nalliansfrihet successivt allt mindre relevant. I\r\nständigt växande utsträckning gäller att Nordens\r\nsak är vår, men också att Europas sak är vår. Detta\r\när kontentan av vad jag har att säga. Låt mig nu\r\nkort motivera det.</pre><pre>De problem som vår europeiska säkerhetspolitik\r\nhar att möta under kommande decennier är mycket\r\nförenklat sannolikt tre stycken: För det första\r\nRysslandsfrågan. För det andra fortsatt rivalitet\r\nmellan USA å ena sidan och OSS och Ryssland å\r\nden andra. För det tredje stabiliteten på\r\nkontinenten, dvs. det som något föråldrat brukar\r\nkallas Tysklandsfrågan.</pre><pre>Sveriges politik kan vara antingen aktiv eller\r\nreaktiv. En aktiv politik går ut på att söka påverka\r\nomvärldens prioriteringar genom att delta i\r\nutvecklandet av en europeisk säkerhets- och\r\nförsvarsgemenskap. En reaktiv politik, nej-till-EG-\r\nanhängarnas alternativ förmodar jag, innebär att\r\nhela tiden vara noga med att hålla Sverige utanför\r\nallt som luktar EU:s säkerhets- och\r\nförsvarssamarbete och i stället inrikta landets\r\npolitik på att i efterhand göra återkommande\r\nanpassningar till omvärldens dispositioner i vårt\r\nnärområde.</pre><pre>Vilket utrymme finns då för en aktiv politik under\r\n1990-talet? Det är ett särskilt stort och gott\r\nutrymme som står till buds. Inte sedan slutet av\r\n1940-talet har Europa varit inne i en sådan formativ\r\nperiod som nu. Det pågår ett sökande efter nya\r\nsäkerhetsarrangemang, och successivt skapas en\r\nsäkerhetspolitisk struktur som sannolikt blir\r\nbestämmande för åtskilliga årtionden framöver.\r\nVad är det då som bör skapas.</pre><pre>Man kan utgå från målen för den svenska\r\nsäkerhetspolitiken som de ges i utrikesutskottets\r\nbetänkande: ''att i alla lägen och i former som vi\r\nsjälva väljer trygga en handlingsfrihet för oss att --\r\nsåsom enskild nation eller i självvald samverkan\r\nmed andra länder -- kunna utveckla vårt samhälle\r\npolitiskt, ekonomiskt, socialt, och i varje annat\r\nhänseende.''</pre><pre>Vad som emellertid försvinner något i den här\r\nmålformuleringen är att politiskt och ekonomiskt\r\nsamarbete bör ses som ett mål i sig. Samarbete har\r\nett egenvärde genom att det knyter ihop länder och\r\nfolk på ett sätt som i sig är fredsfrämjande. De\r\neuropeiska nationalstaternas förskräckande\r\nhistoria av ständiga revirstrider och krig kan enligt\r\nmin mening bara elimineras på ett sätt, nämligen\r\nmed en fortsatt, fördjupad och utvidgad europeisk\r\nekonomisk integration genom utvecklandet av EG\r\neller EU. De, som likt nej-till-EG-kampanjen,\r\nmotarbetar dessa fundamentala fredssträvanden\r\ntar på sig ett betydande ansvar.</pre><pre>I det längre perspektivet är en fortsatt spontan och\r\nformaliserad europeisk integration i kombination\r\nmed Rysslandsfrågans lösning helt central. Ett\r\nRyssland i form av en internationellt integrerad\r\nmarknadsekonomi präglad av en fortsatt\r\nnågorlunda väl fungerande demokrati blir mindre\r\nfarligt för sin omgivning. Att underlätta\r\nframväxandet av ett sådant Ryssland är därför ett\r\ncentralt säkerhetspolitiskt mål för Sverige.</pre><pre>Om Ryssland i stället skulle återgå till att bli\r\nisolerat ställs det bl.a. krav på ett starkt försvar av\r\nÖst- och Västeuropa. En sådan utveckling skulle\r\nstärka argumenten i Europa och i USA för att\r\nbehålla en amerikansk militär närvaro här i Europa\r\noch för ett fortsatt NATO, sannolikt med ett\r\nstarkare samarbete österut, eventuellt fördjupat\r\ngenom NACC:s försorg.</pre><pre>Om USA, trots en negativ utveckling i Ryssland,\r\nändå skulle dra sig ur Europa, stärks efterfrågan på\r\nen gemensam, rent europeisk försvarslösning,\r\nsärskilt från f.d. Warszawapaktsländer i Öst- och\r\nCentraleuropa, de baltiska staterna och flera OSS-\r\nrepubliker. De flesta av dessa stater har redan gjort\r\nklart att de inte vill inta någon neutralistisk hållning\r\ntill NATO eller WEU. Skälet är enkelt: de litar inte\r\npå morgondagens Ryssland och söker efter ett\r\npålitligt skydd inför risken av en pånyttfödd rysk\r\nexpansionism. De anser uppenbarligen att ett\r\nsådant handfast skydd och stöd kan de bara få\r\ngenom medlemskap i NATO eller EG, eller i båda\r\norganisationerna, och ju förr dess bättre.</pre><pre>Östeuropas och Baltikums intresse för NATO- och\r\nEG-medlemskap motsvaras dock inte i dag av\r\nsamma tillmötesgående från NATO- och EG-\r\nländerna. För att tills vidare lösa dilemmat\r\ninrättade NATO 1991 det s.k. Nordatlantiska\r\nrådet, NACC, som består av alla NATO-länder\r\nplus f.d. Warszawapaktsstater inkl. Ryssland och\r\nde tre baltiska staterna.</pre><pre>Men varför inte ta med några av länderna i\r\nÖsteuropa i NATO, t.ex. reformländerna Polen,\r\nUngern och Tjeckoslovakien? Ett med\r\nreformländerna utvidgat NATO som inte\r\nomedelbart accepterar Ryssland som medlem\r\nskulle av Ryssland i värsta fall kunna uppfattas som\r\nen västlig utfrysning. Därför är en välkomnande\r\nhållning från NATO:s sida -- och EG:s -- till\r\nutvidgning viktig. Den är särskilt viktig för oss i\r\nNorden. Annars skulle det kunna bli en ny\r\ntudelning av Europa. Ryssland skulle kunna\r\nuppfatta sig självt som utpekat som ett\r\nutanförstående, annorlunda och hotfullt land.\r\nDetta riskerar i sin tur att försvaga demokratiska\r\nkrafters ställning i Ryssland och bereda vägen för\r\nett återfall i odemokratiskt styre och självvald\r\nisolering, dvs. det värsta som kan hända svensk\r\nsäkerhetspolitik.</pre><pre>Vi måste i Sverige och Norden göra allt för att\r\nmotverka en tudelning av Europa och en isolering\r\nav Ryssland. Vi har ett centralt intresse av att i\r\nstället effektivt och oåterkalleligt bädda in\r\nRyssland politiskt och ekonomiskt i Europa, för att\r\npå så sätt underlätta framväxten av ett fredligt\r\ndemokratiskt Ryssland.</pre><pre>Vilket är då det bästa instrument som står Sverige\r\ntill buds för uppgiften att bädda in Ryssland? Mitt\r\nsvar är ett svenskt medlemskap i Europeiska\r\nunionen. Även om Europeiska unionen och dess\r\nframtida dotterorganisationer inte var skapta för\r\nuppgiften, är dock Europeiska unionen det i\r\nsärklass bästa alternativ som står oss svenskar till\r\nbuds. Sveriges och övriga Nordens egenintresse\r\nbjuder att vi genom medlemskap i EU påverkar\r\nEU-länderna dels så att Gemenskapen prioriterar\r\nen utvidgning av sin politiska och ekonomiska\r\nintegration i östlig riktning, dels så att EU-\r\nländernas ekonomiska ansträngningar i form av\r\nbistånd, handelspreferenser osv. så mycket som\r\nmöjligt kanaliseras till vårt närområde, dvs.\r\nRyssland, Baltikum och Polen, för att där\r\nunderlätta framväxten av demokrati, stabilitet och\r\nekonomisk tillväxt. Dessa utgör en bättre grogrund\r\nför demokrati än utbredd fattigdom och skulle\r\nockså leda till färre flyktingar.</pre><pre>Därför ligger det också i Rysslands, Baltikums och\r\nPolens intresse att Sverige och övriga nordiska\r\nländer är medlemmar av Europeiska unionen.\r\nEfter att under 30 år ha setts som ett problem i\r\nMoskva, ses därför i dag de nordiska ländernas\r\nframtida medlemskap i EU som en tillgång.</pre><pre>De i ett långt perspektiv viktigaste\r\nsäkerhetspolitiska fallen i vårt närområde gäller\r\nDanmark, Norge, Finland och Baltikum. På sikt är\r\nnog Baltikums enda chans att Ryssland blir en\r\ndemokratisk stabil marknadsekonomi. För de\r\nbaltiska staterna vore en EG-/NATO-integration\r\nav Norden, Baltikum och Ryssland en drömlösning\r\ni deras mycket utsatta position.</pre><pre>Hur går det då med Norden? Låt oss se 15--20 år\r\nframåt i tiden. Antag att Sverige och övriga Norden\r\ndå har varit EU-medlemmar i många år, med en\r\nlångtgående faktisk ekonomisk integration av\r\nmarknader, företag osv. Dessutom har länderna då\r\nknäsatt en rad gemensamma politikområden, t.ex.\r\ngemensam valuta, gemensam transportpolitik,\r\ngemensam jordbrukspolitik och gemensam\r\nhandelspolitik. För resonemangets skull antar jag\r\natt någon gemensam försvarspolitik inte\r\nförekommer.</pre><pre>Antag att ett militärt hot då skulle riktas mot något\r\nland inom Unionen, som också är vår union. Skall\r\nett alliansfritt Sverige då avstå från att hjälpa sina\r\ngrannar och EG-kamrater, dra sig ur den\r\netablerade djupa integrationen och klippa av\r\nexisterande band med Finland, Norge och andra\r\nEG-länder? Skall Sverige ha ställt ut något slags\r\nalliansfrihetsgaranti, med innebörden att Sverige\r\nför sin del inte avser att ingripa till EG-kamraten\r\nFinlands eller Norges eller något annat EG-lands\r\nstöd? Viktigare ändå, skulle en sådan deklaration\r\nvara trovärdig i omvärlden? Även om jag i detta\r\nexempel har valt att bortse från FN:s roll som\r\nfredsbevarare, saknar det trovärdighet att man i ett\r\nEG-land skulle sitta med armarna i kors och\r\ninskränka sin reaktion till handelssanktioner eller\r\nliknande. Men icke desto mindre är det just ett\r\nsådant orealistiskt, cyniskt svenskt beteende som är\r\ninnebörden, kanske ibland omedvetet, av nejsidans\r\nställningstagande i EG-debatten.</pre><pre>Sverige kan inte efter några decennier med EU\r\neller med EES-avtal -- observera detta -- slita den\r\nfaktiska sammanvävning som spontan och\r\nformaliserad integration medför. Om Sverige har\r\neller inte har någon formell alliansklausul blir om\r\nnågra årtionden en allt mer substanslös fråga, när\r\nalla Nordens länder är fast inlemmade i EU eller\r\nhar ett hängavtal liknande EES-avtalet.</pre><pre>Fru talman! De västeuropeiska länder som stiftade\r\nEG deklarerade redan i Romfördraget att de ville\r\nskapa en grundval för en allt tätare gemenskap och\r\nsamverkan mellan de europeiska folken. Stiftarna\r\nav EG kallar andra europeiska folk som delar\r\nsamma ideal att delta i dessa strävanden. Vi\r\nsvenskar har nu tagit första stegen för att göra detta\r\npå ett fullvärdigt sätt. Vi liberaler väntar oss mycket\r\nav ett medlemskap. Det främsta resultatet, som\r\nkommer att bli den europeiska integrationens\r\nbidrag till historien, är att konkurrensen och\r\nrevirstriderna mellan nationalstaterna omvandlas\r\ntill fredligt samarbete.</pre><pre>Anf. 88  TALMANNEN:</pre><pre>Jag får meddela att anslag om kvällsplenum nu har\r\nuppsatts.</pre><pre>Anf. 89  BIRGITTA HAMBRAEUS (c):</pre><pre>Fru talman! Jugoslavien har under lång tid varit en\r\nav den svenska vapenindustrins största och\r\npålitligaste kunder. Under 80-talet uppgick den\r\nsvenska vapenexporten dit till mer än 1,6 miljarder\r\nkronor. Bofors har levererat fartygskanoner,\r\nvapensystem till luftvärnsvagnar, ammunition och\r\nRobot 15 till den federala jugoslaviska\r\nkrigsmakten. Så sent som första halvåret 1991 gav\r\nden socialdemokratiska regeringen flera tillstånd\r\nför export av krigsmateriel till Jugoslavien. Vi får\r\nanledning att återkomma till detta när riksdagen\r\nskall ta ställning till regler för vapenexporten i höst.\r\nNu vill jag bara nämna detta som en av\r\nanledningarna för Sverige att särskilt engagera sig\r\nför fred i Jugoslavien.</pre><pre>Sverige har länge arbetat förtroendefullt\r\ntillsammans med Jugoslavien och andra neutrala\r\nalliansfria länder. När det nu har uppstått stora\r\nproblem inom länder som ingår i denna grupp, tar\r\nvi inga egna initiativ just för dessa länder. De\r\ndiplomatiska reglerna fungerar inte i inbördeskrig.\r\nDet är en annan sorts sakkunskap som behövs för\r\natt skapa fred inom ett land. Det hjälper inte bara\r\nmed proklamationer och att vi önskar att någonting\r\nskall hända.</pre><pre>Den europeiska säkerhetskonferensen, ESK, kan\r\nvara det forum där nya infallsvinklar uppstår. I\r\nMoskva i september 1991 vid ESK:s konferens om\r\nde mänskliga rättigheterna kom man överens om\r\natt fördjupa den s.k. mekanismen. Alla ESK-\r\nländerna skulle välja ut tre personer med stort\r\nförtroende i samhället. När problem med de\r\nmänskliga rättigheterna uppstod i ett land, kunde\r\ndetta kalla på hjälp från listan. Om nio ESK-stater\r\nville det, skulle man också kunna begära att få\r\ningripa i ett problemland.</pre><pre>När utrikesutskottet för någon månad sedan\r\nlyssnade på de säkerhetsansvariga från de svenska\r\nambassaderna, förde jag denna mekanism på tal\r\noch undrade om man inte kunde använda den i\r\nJugoslavien. Ingen visste vad jag talade om. Så\r\nsmåningom gick det upp att det var en MR-\r\nmekanism jag åberopade. Det var ingenting för\r\nexperterna på säkerhet! Mänskliga rättigheter har\r\nalltså ingenting med inbördeskrig att göra ...</pre><pre>Hur skall världen någonsin komma till rätta med de\r\nsammansatta problemen i mänskliga konflikter, när\r\nman reducerar sitt ansvarsområde så snävt? Här\r\nbehövs verkligen helhetsyn och nya grepp! Det är\r\ndärför mycket glädjande att en sammanslagen\r\nfolkrätts- och nedrustningsdelegation nu skapas.\r\nDär bör de fruktbara kopplingarna mellan olika\r\nspecialiteter ske.</pre><pre>När jag inom kort reser till Helsingfors för att\r\nnärvara vid ESK-mötet tänker jag undersöka\r\nintresset för följande förslag.</pre><pre>I många av Europas länder liksom i Sverige finns nu\r\nflyktingar från det forna Jugoslavien. De personer\r\nsom valts ut på vår resurspersonlista för MR-frågor\r\när förhoppningsvis kloka, känslomogna och\r\nförtroendeingivande människor. De kunde möta\r\nutvalda män och kvinnor från de grupper som\r\nbekämpar varandra i det forna Jugoslavien men\r\nsom här lever i fred på neutral mark.\r\nResurspersonerna kunde bli katalysatorer i en\r\nförsoningsprocess.</pre><pre>Ordna förtroendeskapande möten i liten, personlig\r\nskala, en miljö som kvinnor brukar vara bra på att\r\nskapa. Analysera orsakerna till hatet. Lyssna på\r\nkvinnorna! Alla parter har gjort sig skyldiga till\r\nväldiga övergrepp. Väj inte för känslostormar och\r\nförtvivlade utfall. Gå till botten av bitterheten, sök\r\nmetoder att förlåta och gå vidare.</pre><pre>Vilka utomstående intressen ligger bakom\r\nstriderna? Vilka rent personliga prestige- och\r\nmaktintressen finns och hur klargör man dessa\r\nillusionsfritt men inte desillusionerat? Och hur\r\nkommer man till rätta med dem?</pre><pre>Sök med förväntan lösningar på hur man i\r\nframtiden skall kunna leva ihop utan att\r\nförödmjuka och utnyttja varandra! Vilka former\r\nför självstyre skulle kunna fungera i länder med\r\nmånga befolkningsgrupper? Här behövs det sociala\r\nuppfinningar, där alla känner att de vinner något\r\noch kan ge med sig utan att förlora det de anser\r\nväsentligt.</pre><pre>Klart är att det inte fungerar med vanliga\r\nförhandlingar, där diplomater och statsmän söker\r\növertyga representanter för de stridande men där\r\ndessa uppenbarligen inte har makt att genomföra\r\nvad de lovar.</pre><pre>Sanktioner är också vanskliga sätt att lösa\r\nkonflikter. Hot om våld och militära ingrepp för att\r\nkväsa de stridande är ännu sämre metoder. Snarare\r\nbehövs psykologiska konfliktlösningsmetoder. Låt\r\nmig nämna Carl Rogers skola som ett intressant\r\nexempel. Medlaren accepterar och sätter sig djupt\r\noch kärleksfullt in i varje persons situation. Man\r\nförsöker skapa en konstruktiv relation mellan\r\npersonerna i konflikt, så att dessa får lust att söka\r\nlösningar som passar båda, vinna-vinna-lösningar.</pre><pre>Om sådana grupper bildades i olika länder dit\r\njugoslaver tagit sin tillflykt, kunde man kanske\r\nfinna vägar att nå in till de krigande. Det är i alla\r\nfall värt ett försök.</pre><pre>Sverige blir alltså nu ordförande i ESK. Konflikten\r\ni Jugoslavien hotar att förstöra denna viktiga\r\nsamarbetsorganisation. Det behövs nytänkande\r\noch djärva idéer, med personligt engagemang och\r\nmycket god vilja.</pre><pre>Anf. 90  PEETER LUKSEP (m):</pre><pre>Fru talman! Jag vill tacka utrikesministern för\r\nhennes upprepande både i dag och i andra\r\nsammanhang av Sveriges inställning när det gäller\r\nde sovjetiska truppernas närvaro i Baltikum. Det\r\nfinns en viss risk, när nyheterna inte är särskilt\r\ndramatiska, dvs. när inga sovjetiska stridsvagnar\r\nför tillfället har kört över några baltiska ungdomar,\r\natt man glömmer bort det vardagsproblem som det\r\nutgör för de tre baltiska länderna att på sin mark ha\r\nfrämmande trupper utan tillstånd av valda\r\nföreträdare för de baltiska folken.</pre><pre>Jag kan glädja mig åt att intresset i kammaren\r\nunder denna dag har varit mycket stort för de\r\nsovjetiska truppernas närvaro i Baltikum.\r\nVisserligen är det i somliga fall ett ganska\r\nsenkommet intresse, som då möjligen kompenseras\r\nmed litet extra hög ljudnivå. Icke desto mindre kan\r\nman glädja sig åt detta allomfattande intresse för att\r\nhjälpa de tre baltiska länderna att bli av med den\r\noönskade främmande militära närvaron.</pre><pre>Som vi hört både i den här debatten och vid\r\nfrågestunden, nämnde president Landsbergis som\r\nskäl för sin tidigare hemresa från Sverige att nya\r\nsovjetiska värnpliktiga tagits in till förbanden i\r\nLitauen. Vi i utrikesutskottet hörde i dag Estlands\r\nbiträdande utrikesminister Velliste nämna samma\r\nproblematik.</pre><pre>Tyvärr är problemet kanske i själva verket ännu\r\nvärre. Det finns ryska källor som uppger att\r\nåtminstone fram till det senaste årsskiftet har den\r\nsovjetiska militära närvaron i Estland och Litauen\r\noch möjligen också Lettland i själva verket ökat.</pre><pre>Efter augustikuppen och efter det sovjetiska och\r\nför all del även ryska erkännandet av de tre baltiska\r\nländernas självständighet lever vi kanske i tron att\r\nden militära närvaron åtminstone i någon liten mån\r\nskulle ha minskat. Men det finns tydliga tecken på\r\natt det har förts in ny materiel och nya soldater, inte\r\nsom ersättning för materiel och soldater som\r\nförflyttats därifrån utan som förstärkning av\r\nbefintliga styrkor. Bl.a. uppger ryska källor att man\r\nhar fört in motoriserat pansar både i Vilnius och i\r\nTallinn i storleksordningen 260 nya enheter och att\r\nman ökat trupperna kring dessa med ca 4 000 man.</pre><pre>Man har vidare ökat mängden bandgående artilleri\r\ni Tallinn med ca 40-talet pjäser och också\r\nuppgraderat en del av den utrustning man tidigare\r\nhaft, dvs. bytt tidigare befintlig materiel mot bättre\r\nutrustning.</pre><pre>Det här är då inte vapen eller människor vars\r\nuppgift kan sägas vara att hjälpa till med\r\nluftförsvaret av Moskva eller för att skydda andra\r\nstörre ryska säkerhetspolitiska intressen. Det finns\r\nnog skäl att vara orolig för att det är den typ av\r\nmateriel som främst lämpar sig för skall vi säga\r\ninrikespolitiska aktiviteter i de baltiska länderna.</pre><pre>Vår kunskap om bakgrunden till detta är\r\nnaturligtvis begränsad. Men så mycket vet vi, att\r\ndet inte handlar om omgrupperingar i samma\r\nmilitärområde, för motsvarande kategorier\r\nutrustning och personal har ökat också i\r\nnärområdet, i Kaliningrad och i Sankt\r\nPetersburgsområdet.</pre><pre>Jag tror att det här är en viktig aspekt att lägga till\r\nden vällovliga viljeyttring vi har hört från många\r\nhåll i dag om att hjälpa till att få bort de sovjetiska\r\ntrupperna från Baltikum. Jag vill gärna uttrycka en\r\nförhoppning att Sverige inte bara skall fortsätta sitt\r\naktiva engagemang för att kräva detta utan också\r\natt Sverige skall kunna i ESK-sammanhang verka\r\nför att tillsammans med andra länder finna en\r\nsäkerhetslösning för de baltiska staterna som\r\ninnebär inte bara att man får ut de sovjetiska\r\ntrupperna som finns där i dag utan också kan\r\ngarantera Estlands, Lettlands och Litauens\r\nsäkerhet på litet längre sikt.</pre><pre>Överläggningen var härmed avslutad.</pre><pre>Beslut</pre><pre>Mom. 5 (svensk säkerhetspolitik)</pre><pre>Utskottets hemställan bifölls med 276 röster mot 13\r\nför meningsyttringen av Bertil Måbrink.</pre><pre>Mom. 8 (icke-första användning och negativa\r\nsäkerhetsgarantier)</pre><pre>Utskottets hemställan bifölls med 163 röster mot\r\n126 för reservation 1 av Pierre Schori m.fl.</pre><pre>Mom. 9 (icke-strategiska kärnvapen till sjöss)</pre><pre>Utskottets hemställan bifölls med 164 röster mot\r\n127 för reservation 2 av Pierre Schori m.fl.</pre><pre>Mom. 10 (kärnvapenregister m.m.)</pre><pre>Utskottets hemställan bifölls med 165 röster mot\r\n127 för reservation 3 av Pierre Schori m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid nästa arbetsplenum, tisdagen den\r\n26 maj.</pre><pre>7 §  Sverige och EG</pre><pre>Föredrogs</pre><pre>utrikesutskottets betänkande</pre><pre>1991/92:UU24 Sverige och EG.</pre><pre>Anf. 91  MATS HELLSTRÖM (s):</pre><pre>Fru talman! Vi diskuterar i dag EG-motionerna\r\nfrån den allmänna motionstiden. Det mest\r\nomfattande politiska dokumentet i det\r\nsammanhanget är den socialdemokratiska\r\npartimotionen, där vi i 17 olika punkter tar upp de\r\nkrav som vi vill ställa på den svenska\r\nmedlemskapsförhandlingen liksom de bidrag som\r\nvi menar att Sverige bör kunna ge som EG-\r\nmedlem.</pre><pre>Motionen omfattar allt, som utrikes- och\r\nsäkerhetspolitik, jämställdhet, ekonomisk politik,\r\nregionalpolitik, jordbruksfrågor, miljöpolitik och\r\nmånga andra för oss viktiga områden i det\r\nekonomiska och sociala samarbetet i Europa. Vi\r\ngår igenom för- och nackdelar med ett EG-\r\nmedlemskap, vi anger varför ett EG-medlemskap\r\när viktigt för Sverige och varför vi förordar ett EG-\r\nmedlemskap.</pre><pre>Det handlar om att vi i framtiden behöver\r\nsamarbeta med det övriga Europa för att vi här\r\nhemma skall kunna hävda våra mål när det gäller\r\nsysselsättning, en bra miljö och ekonomisk\r\nutveckling. Det handlar också om att vi menar att\r\nSverige har bidrag att ge till Europas utveckling i\r\nden fas av dramatiska förändringar som vår\r\nvärldsdel nu befinner sig i. Det gäller den sociala\r\ndimensionen, medborgarnas möjligheter att\r\nutveckla sig själva i arbetslivet, en starkare\r\nmiljöpolitik, kampen mot rasism och\r\ninvandrarfientlighet och mycket mer.</pre><pre>Den socialdemokratiska partimotionen har i\r\ncentrala avseenden också behandlats positivt i\r\nutrikesutskottet. Motsättningen gäller framför allt\r\nde områden där den borgerliga regeringen här i\r\nSverige i sin politik går på tvärs emot såväl\r\nutvecklingen inom EG som den svenska sociala\r\nmodellen. Det gäller framför allt arbetslivets\r\nområde, särskilt arbetsrätten, synen på\r\nkollektivavtal, där regeringen vill minska de\r\nkollektiva fackliga rättigheterna.</pre><pre>I Maastricht nådde man framgångar när det gällde\r\nden sociala dialogen, trepartsöverläggningarna\r\nmellan arbetsgivare och löntagare under ledning av\r\nEG-kommissionen. Vi menar att Sverige bör\r\nvälkomna de möjligheter som Europafacket har\r\nfått att påverka villkoren på arbetsmarknaden.</pre><pre>Inom EG accepteras nu i större utsträckning synen\r\npå arbetsmarknadens parter som viktiga aktörer.\r\nParterna på Europanivå får möjlighet att träffa\r\navtal i frågor som hör till det sociala området.\r\nKollektivavtal skall kunna användas för att införa\r\nEG-direktiv i medlemsländerna. Den svenska\r\nregeringen bör, menar vi, verka för att utvecklingen\r\nfortsätter i den här riktningen och att\r\nkollektivavtalens betydelse erkänns så att den för\r\nden svenska och nordiska modellen skall kunna\r\nerkännas fullt ut.</pre><pre>EG har beträffande social dumping föreslagit att\r\narbetet i ett annat land skall följa de lagar och avtal\r\nsom gäller i det land där arbetet utförs. Sverige bör\r\nverka i linje med den principen.</pre><pre>På arbetsmiljöområdet är det viktigt att regeringen\r\ni medlemskapsförhandlingarna verkar för att säkra\r\ndet som har uppnåtts i EES-avtalet när det gäller\r\nsärlösningar för att bibehålla väsentliga\r\nskyddsnormer för hälsa, miljö och säkerhet.\r\nRegeringen bör också redovisa en lista -- liksom på\r\nmiljöområdena i övrigt -- över de ämnen eller\r\nområden för vilka Sverige tills vidare måste begära\r\nundantag från EG:s regler.</pre><pre>Dessa krav och andra är konkreta och gäller\r\narbetslivets villkor, och jag yrkar bifall till den\r\nsocialdemokratiska reservationen.</pre><pre>Herr talman! Nu när man i Maastricht har tagit de\r\nförsta stegen mot ett tätare politiskt samarbete i\r\nden europeiska unionen är det viktigt att ställa\r\nfrågan: Vilka är i dag de väsentliga drivkrafterna\r\nbakom denna process? Här tror jag att någonting\r\nintressant har skett i den politiska debatten i\r\nEuropa.</pre><pre>Högern har inte längre en vision om en europeisk\r\nunion. Högerns politiska Europavision försvann\r\nmed Berlinmurens fall -- det skulle jag våga påstå.\r\nJag är beredd att lyssna till motargument, om någon\r\nhär menar att det fortfarande finns en sådan\r\nhögerns politiska Europavision. Men det kitt som\r\nhöll samman högerkrafternas strävan till politiskt\r\nEuropasamarbete var järnridån och allt som har att\r\ngöra med det begreppet.</pre><pre>I dagens nya Europa har högern svårt att orientera\r\nsig. Många är naturligtvis nöjda med den inre\r\nmarknaden, men det är ju någonting helt annat än\r\natt gå till ett tätare politiskt samarbete i en politisk\r\nunion.</pre><pre>Visst finns det på många håll en allmän önskan att\r\nEuropa skall kunna uppträda som en stormakt vid\r\nsidan av Japan och USA. Det är säkert en önskan\r\nsom delas av många i högerdelen av det politiska\r\nspektrumet. Men det är allmänna motiv som\r\ningalunda är preciserade så att de har kraften att\r\nåstadkomma en politisk union mellan Europas\r\nländer.</pre><pre>Jag menar naturligtvis inte med detta att vi\r\nsocialdemokrater skulle ha monopol på 1990-talets\r\nEuropavision. Men jag menar att de starka\r\ndrivkrafterna bakom det tätare politiska samarbete\r\nsom Maastricht manifesterar kommer från ett\r\ncenter-vänster-engagemang i Europas politiska\r\nspektrum. Det handlar framför allt om det politiska\r\nsamarbete som är viktigt för att se till att den inre\r\nmarknadens frukter verkligen skall komma\r\nfolkflertalet till del. Det tar vi också upp i den\r\nsocialdemokratiska reservationen.</pre><pre>Den ekonomiska strukturomvandling som kommer\r\natt följa i den inre marknadens spår måste få till\r\nföljd att många av de frågor som rör arbetslivets\r\nvillkor -- social trygghet för alla, jämställdighet\r\nmellan könen, lika möjligheter att förena\r\nföräldraskap och förvärvsarbete, utjämning mellan\r\nregioner, förnyelse av industrin osv. -- kommer att\r\nsättas högt upp på den europeiska dagordningen.</pre><pre>Det gäller att med politiska medel verka för att den\r\nekonomiska marknadsharmoniseringen kan\r\ngenomföras i former som medger sociala\r\nförbättringar, en god miljö, trygghet och ökad\r\nsysselsättning för medborgarna i den europeiska\r\nunionen.</pre><pre>Det sociala protokollet från Maastricht måste\r\naktivt användas för att stärka löntagarnas ställning\r\ni arbetslivet. En framtidsinriktad forsknings- och\r\nindustripolitik för Europa förutsätter vidgade\r\nsamhällsinsatser i de olika medlemsstaterna, t.ex.\r\nsamordning av strategiska funktioner inom\r\nspjutspetsforskning och annat. Inte minst viktigt\r\nblir detta i ljuset av den ökade import vi alla måste\r\nacceptera från Östeuropas länder, om det alls skall\r\nvara möjligt för Östeuropas länder att kunna gå in\r\ni en modern ekonomi. Då måste vi också försöka se\r\ntill att arbetstillfällen ökar på nya områden inom\r\nden europeiska unionen i stället för dem som\r\nkommer att förloras när vi ökar importen från\r\nÖsteuropa.</pre><pre>Då krävs naturligtvis forsknings- och\r\nutvecklingspolitik och modern industripolitik -- inte\r\nden gamla typen av subventioner.</pre><pre>En intensifierad regionalpolitik är viktig för att\r\nmotverka att de fria kapitalrörelser som finns i dag\r\nleder till en ensidig centralisering av arbetstillfällen\r\ntill olika tillväxtcentra i Europa.</pre><pre>Målet bör i stället vara att med utnyttjande av\r\nmodern informationsteknologi -- bl.a. de nätverk\r\nsom finns upplagda i t.ex. Transeuropean\r\nNetworks -- och modern transportteknologi\r\nmöjliggöra en spridd sysselsättning, också i\r\nEuropas glesbygder.</pre><pre>Detta är viktiga uppgifter för Sverige att arbeta för\r\nvid ett EG-medlemskap. Det bör understrykas att\r\nden svenska regeringen kan förväntas ha möjlighet\r\ntill påverkan i en del av dessa frågor redan före ett\r\nmedlemskap genom de olika\r\nkonsultationsprocesser som man kommer att ta del\r\ni under och efter förhandlingsfasen.</pre><pre>I många avseenden gäller de krav jag har räknat\r\nupp i den här framställningen naturligtvis också\r\nfrågor som regeringen enligt vår mening skall ta\r\nupp med EG under medlemskapsförhandlingarna.</pre><pre>Med detta, herr talman, vill jag yrka bifall till den\r\nsocialdemokratiska reservationenm.</pre><pre>Anf. 92  GUDRUN SCHYMAN (v):</pre><pre>Herr talman! Jag kommer här att yrka bifall till den\r\nmeningsyttring som finns i detta betänkande från\r\nutrikesutskottet. Där klargör vi att Vänsterpartiet\r\ninte vill ha något svenskt medlemskap.</pre><pre>Vi säger också i meningsyttrandet att vi tycker att\r\nförutsättningarna för den ansökan som en majoritet\r\nhär i kammaren valde att ställa sig bakom har\r\nändrats drastiskt i och med besluten i Maastricht.\r\nMajoriteten sade ju ja till ett svenskt medlemskap\r\nunder förutsättning av bibehållen neutralitet.</pre><pre>Nu har vi redan haft den debatten i dag, så vi\r\nbehöver kanske inte ta den en gång till. Men enligt\r\nvår uppfattning kommer ett medlemskap inte att\r\nvara förenligt med en klart uttalad\r\nneutralitetspolitik. Detta bekräftas också av många\r\nav EG:s egna förespråkare och representanter.</pre><pre>Det är ett av skälen till att Vänsterpartiet inte vill\r\nha ett svenskt medlemskap. Vi vill inte ha en svensk\r\nmedverkan i en militär allians som kommer att ha\r\noperativ förmåga globalt för att försvara ''sina''\r\nvästeuropeiska intressen.</pre><pre>Det andra skälet till att vi säger nej till ett svenskt\r\nmedlemskap i den europeiska unionen är synen på\r\ndemokratin och vad som händer med demokratin i\r\nSverige om Sverige skulle välja att bli medlem. Vi\r\nhar i vår motion påtalat att vi anser att det kommer\r\natt innebära en urholkning av den svenska\r\ndemokratin, vilket utskottsmajoriteten inte\r\ninstämmer i. Jag menar att det kommer att få stora\r\nföljder för den svenska demokratiska processen om\r\nvi hela tiden kommer att mötas av besked att våra\r\nbeslut strider mot de beslut som har fattats av\r\nministerrådet i Bryssel.</pre><pre>På punkt efter punkt kommer vi, när vi ställer\r\npolitiska krav och vill ha förändringar, att mötas av\r\njust det beskedet: Det strider emot de regler och\r\nlagar som finns inom EG och de beslut en majoritet\r\ni ministerrådet har fattat. Vid allt fler tillfällen\r\nkommer vi att få höra det.</pre><pre>Det innebär att den demokratiska processen i\r\nSverige kommer att urholkas. En lång rad av de\r\npolitiska beslut vi i dag fattar här i kammaren\r\nkommer i stället att fattas av ett ministerråd i\r\nBryssel. Detta råd sammanträder, det vet vi, under\r\nsådana former som vi inte skulle acceptera ur\r\ndemokratisk synpunkt, nämligen utan insyn och\r\nkontroll. Vi vet att rådet kommer att avgöra allt fler\r\npolitiska beslut med majoritet. Där har de\r\nbefolkningstäta ländernas ministrar betydligt fler\r\nröster än andra länders. Det sista behöver man inte\r\nbli upprörd över, men problemet blir att när\r\nmajoriteten bestämmer kommer de besluten också\r\natt få giltighet i samtliga medlemsländer, oavsett\r\nvad ministern för dessa länder yttrat. Och vad den\r\nministern eventuellt har yttrat är det heller inte\r\nsäkert att vi får reda på, eftersom mötena är lagda\r\nunder sekretess.</pre><pre>Detta kommer naturligtvis att få en hel del\r\nkonsekvenser för hur den demokratiska processen\r\nkommer att verka i Sverige. Jag är övertygad om att\r\nvi gång på gång kommer att ställas inför fullbordat\r\nfaktum -- det vi vill göra här och har politisk\r\nmajoritet för här i kammaren, kommer vi inte att\r\nkunna göra med hänvisning till de lagar och regler\r\nsom gäller i EG, och som man redan i dag har fattat\r\nbeslut om.</pre><pre>Jag tycker att den redogörelse som Mats Hellström\r\njust gav är ett väldigt önsketänkande. I er motion\r\noch i er reservation har ni på alla politikens\r\nsakområden talat om hur ni tycker att det borde\r\nvara och vad ni kommer att arbeta för när Sverige\r\nblir medlem i den europeiska unionen. Det är\r\nnaturligtvis bra att ni kommer att göra det. Det är\r\nmycket viktiga frågor som ni reser, om miljön, om\r\narbetsmiljön, de sociala frågorna, regionalpolitiken\r\nosv. Men sanningen är att om de politiska krav som\r\nni framför skulle strida mot de fyra friheterna i EG\r\neller strida mot några av de lagar och beslut som är\r\nfattade i EG, så blir det inte möjligt att genomföra\r\ndem.</pre><pre>Det låter sig sägas från talarstolen här att vi skall\r\nverka för, och Sverige bör i förhandlingarna säga att\r\nosv. Det handlar om Stt socialdemokraterna vill\r\nförsöka ge illusionen av att det finns ett särskilt\r\nEuropa, som skulle vara på ett annat sätt om man\r\nsade ja till den socialdemokratiska ansökan, till\r\nskillnad från det höger-Europa som förespråkas\r\nfrån den borgerliga regeringen. Men jag tror inte\r\ndet är vi i Sveriges riksdag som bestämmer om det\r\nblir ett höger- eller vänster-Europa. Vi kommer\r\nnaturligtvis att delta och förstärka den ena eller\r\nandra sidan med det mycket begränsade inflytande\r\nSverige eventuellt skulle få. Vi vet redan i dag att\r\ndetta inflytande förmodligen blir än mer begränsat.\r\nDet verkar bli en stor utökning av medlemsantalet\r\nsom man i dag kan se, och därför kommer de små\r\nländernas inflytande, roll och makt att begränsas\r\nytterligare, enligt ganska enstämmiga rapporter\r\nifrån kommissionen.</pre><pre>Jag tror därför att det är litet naivt att förespegla\r\natt socialdemokratin genom ett medlemskap i den\r\neuropeiska unionen kommer att kunna\r\nsocialdemokratisera åtminstone halva Europa och\r\ndär bygga upp det folkhem som man inte har klarat\r\natt bygga upp här i Sverige.</pre><pre>Jag tror det är bättre att man håller sig till\r\nrealiteterna när man tittar på EG-frågan. Titta på\r\nvilka beslut som är fattade, vilka strukturer som\r\nfaktiskt föreligger. Det är faktiskt lag på att t.ex.\r\nkapitalets rörlighet måste få företräde.</pre><pre>Det går att säga som Mats Hellström att vi måste\r\nbegränsa kapitalets rörlighet. Men en av\r\ngrundpelarna i den här organisationen är ju\r\nkapitalets rörlighet. Inga beslut som begränsar\r\nkapitalets rörlighet kommer att tillåtas eftersom det\r\nstrider emot grundförordningarna inom EG.</pre><pre>Detta är ju själva problemet. Det är också ett\r\nuttryck för just vilka drivkrafter som har legat\r\nbakom EG:s utveckling och som ligger bakom\r\nEG:s utveckling också i dag.</pre><pre>Mats Hellström ställde frågan: Vilka drivkrafter är\r\ndet? Jag menar att det är helt klart det\r\nvästeuropeiska industrikapitalets drivkraft, för att\r\nkunna hävda sig i den allt mer internationaliserade\r\nekonomin och i förhållande till de andra\r\nekonomiska stormakterna i världen, USA och\r\nJapan. Det kan man tycka bra eller dåligt om. Man\r\nkan tycka att det är en ingrediens i\r\nsamhällsutvecklingen att industrikapitalet måste\r\nkunna hävda sin konkurrenskraft och att vi skall ha\r\nen ekonomisk tillväxt. Men man kan också ha\r\nuppfattningen att det är nödvändigt att begränsa\r\noch reglera den ekonomiska tillväxten för att man\r\nannars får en alltför hänsynslös och brutal\r\nkapitalistisk utveckling, som med nödvändighet\r\nleder till en kapitalistisk planhushållning, där\r\nkonkurrensen på sikt faktiskt sätts ur spel.</pre><pre>För att kunna utverka dessa regleringar och\r\npolitiska motmakter krävs ett forum som är\r\ndemokratiskt uppbyggt och som tillåter att politiska\r\nmajoriteter får fatta sådana beslut som begränsar\r\ndessa fyra friheter.</pre><pre>Detta är alltså inte tillåtet i EG. Det är problemet\r\noch kärnpunkten. Detta är det demokratiska\r\ndilemmat. Socialdemokraterna glider undan\r\ngenom att säga att det skall vi ordna när vi väl\r\nkommer dit. Vi skall verka för, vi skall gå in i EG\r\nmed en hög svansföring eller med flaggan i topp,\r\neller hur man vill uttrycka det. Men verkligheten\r\nser inte ut så.</pre><pre>Jag måste säga att jag har mer respekt för för de\r\nborgerliga partier som rent ut säger: Vi tycker det\r\nhär är värt priset, vi tycker det är okej. Men om\r\nman har värderingar om att det är nödvändigt att\r\nbygga politiska motmakter för att begränsa\r\nkapitalets härjningar, då måste man också tillåta en\r\nsådan demokratisk utveckling och ge sig in i sådana\r\ndemokratiska samarbetsformer där detta är\r\nmöjligt.</pre><pre>Det är vad jag tycker att vi absolut skall göra. Vi\r\nskall naturligtvis ha ett samarbete, både i Norden\r\noch i Västeuropa och i hela Europa och i hela\r\nvärlden. Det är Vänsterpartiets uppfattning att vi\r\nskall möta internationaliseringen av ekonomin med\r\nett internationellt samarbete, politiskt och fackligt,\r\nmed arbetarrörelsens organisationer. På alla sätt\r\nmåste vi ju samarbeta över gränserna. Men denna\r\nambition går inte att förverkliga inom EG:s\r\nstrukturer och med den mycket odemokratiska\r\nstruktur som EG i sig självt har -- med\r\nministerrådets slutna möten, med parlamentets\r\npolitiska tandlöshet, där de folkvalda just inte har\r\nnågonting att säga till om.</pre><pre>Så ser det faktiskt ut, även om man skulle önska sig\r\nnågonting annat. Man kanske hade hoppats att\r\nbesluten i Maastricht skulle peka åt ett annat håll,\r\nåt någon form av större inflytande för parlamentet,\r\nt.ex., eller någon annan form av demokratisering.\r\nMen så blev inte fallet. Detta är också inte minst\r\nEG-parlamentarikerna mycket frustrerade över.</pre><pre>Detta vet Mats Hellström och alla andra i denna\r\nkammare som deltar i debatten. Det demokratiska\r\nunderskottet är ett faktum, och Sveriges möjlighet\r\natt vrida hela utvecklingsprocessen i EG i en helt\r\nannan riktning än den har gått hittills och att\r\nupphäva de grundlagar som gäller i EG och som\r\nförespråkar kapitalets fria rörlighet, det är en\r\nchimär, menar jag.</pre><pre>Det är ohederligt att debattera som om det vore en\r\nmöjlighet utifrån att man väljer den ena eller den\r\nandra Ja till EG-sedeln. Det är en och samma\r\neuropeiska union som Sverige eventuellt skall bli\r\nmedlem i; det finns inte två olika. Jag tycker att det\r\nvore bra om man i debatten gjorde klart att så är\r\nfallet.</pre><pre>Det finns i den europeiska unionen en politisk\r\nprocess som Sverige vid ett medlemskap kommer\r\natt delta i men som vi kommer att ha ett mycket\r\nmycket begränsat inflytande över, och om\r\nmedlemsskaran utökas blir förmodligen inflytandet\r\nmindre än vad vi kan utläsa i dag. Detta är fakta\r\nsom man inte kan komma ifrån. Jag tror att\r\nkärnfrågan i synen på ett eventuellt svenskt\r\nmedlemskap är synen på demokrati och vad en reell\r\ndemokrati är. Vad innebär det för människor när\r\nbesluten flyttas långt bort, inte bara över deras\r\nhuvuden utan också till andra delar av den\r\nkontinent vi bor på?</pre><pre>Detta är den fråga som upprör människor väldigt\r\nmycket när jag är ute på möten och talar. Jag är\r\növertygad om att ni allihop i debatter och på möten\r\nhar stött på den här frågan om synen på\r\ndemokratin.</pre><pre>Den här frågan har varit omgärdad av en hel del\r\nlustiga demokratiprocesser också i den svenska\r\nriksdagen. Ytterligare en sådan process är det\r\nfaktum att Vänsterpartiet inte har fått\r\nrepresentation i EES-utskottet. Några kanske tror\r\natt vi är sura över detta för partiets räkning, men så\r\när inte fallet. Att ett parti i riksdagen, det enda\r\npartiet som har en kritisk inställning till den här\r\nprocessen, på det här sättet förvägras att arbeta på\r\nsamma villkor som de andra partierna med en\r\nsådan stor och viktig fråga, är ett problem inte för\r\noss som parti utan snarare för er som partier,\r\neftersom ni i era led har stora opinioner som är\r\nmycket kritiska och som jag tror skulle vara mycket\r\nbetjänta av att få en allsidig belysning av den här\r\nfrågan. Just nu är Vänsterpartiet det parti som kan\r\nbidra med en allsidig belysning, eftersom vi ser\r\nsaken ur ett annat perspektiv och i och med det\r\nockså efterfrågar andra uppgifter. Det är ett\r\nnederlag för demokratin, och det är ett nederlag för\r\nden opinion i frågan som finns utanför det här\r\nhuset. Jag tycker att ni skulle ha funderat över\r\ndetta, när ni nu i politisk samstämmighet har\r\nbeslutat att ställa Vänsterpartiet utanför den här\r\nprocessen genom att se till att vi inte får delta på\r\nlika villkor.</pre><pre>Anf. 93  MATS HELLSTRÖM (s) replik:</pre><pre>Herr talman! Även om jag inte har deltagit i\r\ndiskussionerna kring EES-utskottets tillkomst\r\nmåste jag säga att det är ren dumhet att påstå att\r\nVänsterpartiet inte i utskottet skulle få samma\r\ninflytande och samma möjligheter till insyn som\r\nalla andra. Så är ju fallet. Det måste vara andra skäl\r\nsom gör att ni inte vill delta.</pre><pre>Den frågekrets som jag tycker är viktig i det som\r\nGudrun Schyman har tagit upp är\r\ndemokratiseringen inom EG. Genom\r\nMaastrichtöverenskommelsen fick\r\nEuropaparlamentet ökade befogenheter, men man\r\när trots detta inte alls nöjd, utan det pågår redan nu\r\nett arbete med att ytterligare öka demokratin inom\r\nEG:s olika institutioner. Det är en viktig fråga, som\r\näven vi har tagit upp i vår motion. Inte minst är det\r\nen fråga som de socialdemokratiska partierna runt\r\nom i EG-länderna engagerar sig kraftigt för. Det är\r\nalldeles givet att detta är en väsentlig fråga, och det\r\när också något som vi i högsta grad tar upp i vår\r\nmotion.</pre><pre>Gudrun Schyman säger då att vi inte kan göra\r\ndetta, eftersom det inte finns ett särskilt\r\nsocialdemokratiskt Europa. Det är ju också en ren\r\ndumhet. Gudrun Schymans argumentering på den\r\npunkten är lika begåvad som påståendet att det inte\r\när någon skillnad mellan Gudrun Schymans Sverige\r\noch Carl Bildts Sverige. Har vi politiska partier som\r\narbetar för olika mål på de plattformar och i de\r\nsammanhang där beslut fattas, är det sannerligen\r\nde politiska partiernas skyldighet att ta fram sina\r\nalternativ och visa på dem. Det är inte ohederligt.\r\nDet är tvärtom exakt vad ett politiskt parti skall\r\ngöra.</pre><pre>Vi som önskar att Sverige skall bli medlem i EG\r\nskall redovisa vad vi önskar göra inom EG. Ni som\r\ninte önskar att Sverige skall bli medlem i EG skulle\r\nkanske redovisa vad ni i stället vill göra. Om det\r\nsade Gudrun Schyman absolut ingenting förutom\r\natt hon skulle samarbeta med ''alla krafter''. Har ni\r\ningenting mer konkret att säga till riksdagen eller\r\ntill väljarna? Jag har efterlyst alternativ från dem\r\nsom inte vill att Sverige skall bli medlem i EG. Vad\r\nhar ni själva att komma med? Hur vill ni se ett\r\nframtida Europa? Denna fråga är särskilt relevant\r\natt ställa till dem som inte ens accepterar EES-\r\navtalet. På vilket sätt menar ni att Sveriges ekonomi\r\nskall kunna utveckas så att våra sociala mål skall\r\nkunna nås och den sociala välfärd vi har uppnått alls\r\nskall kunna finnas kvar? Ingenting har vi fått höra\r\nom detta.</pre><pre>Det är ingalunda så, Gudrun Schyman, att det är\r\nEG specifikt som har fria kapitalrörelser. Det som\r\nhar inträffat under 80-talet är att det har skett en\r\nglobalisering av världsekonomin. Fria\r\nkapitalrörelser råder nu i så gott som hela världen,\r\nförutom i de länder som försöker att komma bort\r\nfrån ett kommunistiskt, gammalt system till\r\nnågonting annat. Globaliseringen av ekonomin, de\r\nfria kapitalrörelser som existerar i dag, är en av de\r\nstörsta svårigheterna för nationell politik i alla\r\nländer. Har inte Vänsterpartiet uppfattat detta?\r\nDelar av Vänsterpartiet har uppenbarligen gjort\r\ndet, som Annika Åhnberg, som ju har gått in i den\r\ndebatten.</pre><pre>Jag vill verkligen efterlysa, herr talman, Gudrun\r\nSchymans alternativ. På vilket sätt vill ni utveckla\r\nsvensk ekonomi utanför EG och utanför EES?</pre><pre>Anf. 94  GUDRUN SCHYMAN (v) replik:</pre><pre>Herr talman! Jag skall försöka svara på så många\r\nfrågor som möjligt.</pre><pre>Först till frågan om vårt eventuella deltagande i\r\nEES-utskottet. Den extra suppleantplats som vi har\r\nblivit tilldelad i de andra utskotten ger oss inte\r\nmöjlighet att delta på samma sätt som ordinarie\r\nledamöter i utskotten. Vi har inte möjlighet att\r\npåverka skrivningen av ett betänkande på samma\r\nsätt som andra partier, utan vi har i stället möjlighet\r\natt efteråt foga vårt yttrande till betänkandet. Vi\r\nhar inte möjlighet att ta initiativ till remisser på\r\nsamma sätt som ordinarie utskottsledamöter, och vi\r\nhar framför allt ingen som helst möjlighet att ha en\r\nsuppleant, vilket man har som ordinarie.</pre><pre>EES-utskottet är ett extraordinärt utskott, som\r\nskall arbeta med en extraordinär fråga under en\r\nextraordinär tid, nämligen i sex månader framåt.\r\nDet arbetet skall utföras parallellt med allt annat\r\narbete. Det innebär att vi inte har några lediga\r\nledamöter. Om det är så att det finns en rädsla för\r\natt proportionaliteten i utskottet skulle gå\r\nförlorad -- vilket är ganska befängt, med tanke på\r\natt alla tycker likadant förutom Vänsterpartiet --\r\nkunde man mycket väl tänka sig att man i det här\r\nextraordinära fallet faktiskt hade sagt: Okej, då\r\nutökar vi antalet ledamöter.</pre><pre>Det här problemet går alltså att lösa om det finns\r\nen politisk vilja. Med tanke på att det här är en så\r\nviktig fråga och vi redan i dag lever med ett sådant\r\nstort informationsproblem, vilket också visar sig\r\nbland människor utanför riksdagen, som är arga,\r\nsom söker uppgifter och vill ha information, är det\r\nmycket anmärkningsvärt att man väljer att\r\nbehandla Vänsterpartiet på det här sättet. Jag\r\nförstår inte hur ni kan ta politiskt ansvar för detta.\r\nJag är övertygad om att ni kommer att få mycket\r\nmycket stark kritik utanför det här huset, både av\r\nera egna medlemmar och av andra i den nu starkt\r\nväxande opinionen emot ett medlemskap i\r\nUnionen.</pre><pre>Mats Hellström säger också att Gudrun Schymans\r\nSverige inte ser likadant ut som Carl Bildts Sverige.\r\nNej, det ser inte likadant ut om det vi talar om är\r\nhur vi skulle vilja att det såg ut, men såsom det är,\r\när det lika för både Carl Bildt och mig. Det reellt\r\nexisterande Sverige ser likadant ut för Gudrun\r\nSchyman som för Carl Bildt. Sedan har vi helt olika\r\nuppfattningar om hur vi tycker att det borde se ut,\r\nmen det är faktiskt en annan fråga.</pre><pre>Jag menar att Socialdemokraterna nu försöker visa\r\nupp ett Europa som är någonting annat än vad det\r\negentligen är. Det är jättebra att ni har ambitioner\r\noch visioner, men var då tillräckligt ärliga att\r\nproblematisera bilden och tala om att ni kanske inte\r\nkan genomföra dessa ambitioner och visioner, och\r\natt vi om ni inte kan genomföra det ni vill, i stället\r\nfår lov att leva med det Europa som redan existerar.\r\nTala om att ni har oerhörda svårigheter att\r\ngenomföra era visioner framför allt på grund av att\r\nEG:s lagar och regler kommer att förbjuda er att\r\nfatta beslut i den riktning ni önskar. Det är ju detta\r\nsom är reella fakta.</pre><pre>Alternativ har visst presenterats. Det vet jag, och\r\njag vet också att Mats Hellström följer den debatt\r\nsom pågår. Det är ett alternativ att fortsätta med\r\nden frihandel vi har, att utöka den, osv. Jag får\r\nåterkomma till den frågan i mitt nästa inlägg.</pre><pre>Anf. 95  MATS HELLSTRÖM (s) replik:</pre><pre>Herr talman! Gudrun Schyman säger att vi skall\r\ntala om det Europa som finns, om det som\r\nverkligen existerar i dag. Låt oss gärna göra det!</pre><pre>Västeuropa består av demokratier, där jag\r\nföreställer mig att människorna har ett moget\r\nomdöme. Jag tycker att det är något märkligt att\r\nutmåla de många miljoner väljare i dessa länder\r\nsom på något sätt mindre vetande. Det är inte så att\r\nvi här i Sverige har en så oerhört högtstående form\r\nav samhällsmodell och att människorna i EG-\r\nländerna är oss på något sätt underlägsna när det\r\ngäller att ställa krav.</pre><pre>Gudrun Schyman säger vidare att vi\r\nsocialdemokrater och andra får leva med det EG\r\nsom existerar, om vi inte får igenom vår vilja.\r\nNaturligtvis! Det gäller i lika hög grad Gudrun\r\nSchyman och de andra som inte vill att Sverige skall\r\nbli medlem i EG. Ni skall ju också leva med det EG\r\nsom existerar!</pre><pre>Jag upprepar frågan: På vilket sätt skall det vara\r\nmöjligt för Sverige att bibehålla social välfärd och\r\nen rimlig sysselsättning om vi står utanför såväl\r\nEES som EG? Vad är det för företag som Gudrun\r\nSchyman tänker sig skall utveckla produktionen i\r\nSverige med den starka kraft som EG redan har?\r\nVad är det för skäl som gör att andra neutrala\r\nländer -- exempelvis Schweiz och Finland -- söker\r\nmedlemskap i EG? Det måste finnas någon tanke\r\nbakom de ländernas bedömningar. Vad är det som\r\nGudrun Schyman i sin isolering skall uträtta i\r\nSverige för att åstadkomma en ekonomisk\r\nutveckling mitt i det Europa som existerar runt\r\nomkring oss, när hon inte vill delta i\r\nbeslutsprocessen men när såväl Finland och\r\nSchweiz som de östeuropeiska länder som nu söker\r\nsig till demokratin önskar ta del i beslutsprocessen?\r\nJag och min riksdagsgrupp vill gärna i enlighet med\r\nvår partimotion delta i utvecklingen och aktivt\r\npåverka den. Vi vill inte ställa oss vid sidan om och\r\nvara isolerade på det sätt som man i Vänsterpartiet\r\nuppenbarligen önskar vara.</pre><pre>Anf. 96  GUDRUN SCHYMAN (v) replik:</pre><pre>Herr talman! Jag vet att Mats Hellström och den\r\nsocialdemokratiska riksdagsgruppen vill delta.\r\nMen därutöver finns det en stor opinion inom\r\npartiet utanför det här huset som inte alls vill delta.\r\nDet är Mats Hellström mycket medveten om. Jag\r\när alltså långt ifrån ensam och långt ifrån\r\n''isolationistisk''.</pre><pre>Jag har, Mats Hellström, inte sagt att medborgarna\r\ni de länder som i dag är medlemmar i EG är mindre\r\nvetande. Men faktum är att det inte förekommit\r\nnågon särskilt aktiv EG-debatt i de länderna förrän\r\nnu då de olika ländernas nationella parlament skall\r\ngodkänna besluten i Maastricht. I och med detta\r\nhar det plötsligt startats en EG-debatt i många av\r\ndessa länder. I Tyskland t.ex. är Mats Hellströms\r\npartivänner mycket kritiska till exempelvis den\r\nekonomiska och monetära unionen. Det har också\r\nstartats en mycket omfattande debatt i Danmark,\r\nsom ju är ett oss närstående land. Det förekommer\r\nen växande opinion just mot unionstanken. Man\r\nsäger: Hit men inte längre! Det är många av Mats\r\nHellströms partikolleger som deltar i det arbetet.</pre><pre>Detta är över huvud taget inte någon isolationistisk\r\ntanke. Alternativet är naturligtvis, Mats Hellström,\r\natt fortsätta och handla med EG, att fortsätta att\r\nvara associerad till EG genom en utveckling av det\r\nfrihandelsavtal som vi har och genom olika\r\nsamarbetsavtal, att fortsätta att stärka det nordiska\r\nsamarbetet och fortsätta att verka som ett land med\r\nsjälvbestämmanderätt, ett land som dessutom kan\r\nträffa egna avtal med andra länder och marknader\r\nvärlden över. Det innebär de facto också att vi kan\r\nföra en internationell handelspolitik på ett\r\nsjälvständigt sätt, vilket vi inte skulle kunna som\r\nmedlemmar i den europeiska unionen. Det innebär\r\natt Sverige som det relativt lilla land det är skulle\r\nkunna förhålla sig mycket mer flexibelt i den\r\nsnabba utveckling som sker internationellt och i det\r\ninternationella beroende, som vi naturligtvis är en\r\ndel av, Mats Hellström.</pre><pre>Det kan vara en fördel för ett litet land med en\r\nrelativt liten ekonomi att kunna vara flexibel i den\r\nmycket snabba utveckling som vi nu lever i.</pre><pre>Det ligger en mycket stor poäng i att inte gå in och\r\nbli en minoritet i en västeuropeisk union utan att\r\nkunna förhålla sig fri till olika länder och\r\nmarknader -- till USA, till Japan, till Östeuropa, till\r\ntredje världens länder osv. Vi kan utveckla ett mer\r\nmångfasetterat förhållningssätt också vad det gäller\r\nden ekonomiska politiken, och det tror jag skulle\r\ngagna Sverige.</pre><pre>Dessutom behåller vi möjligheten att föra en\r\nsjälvständig ekonomisk politik i Sverige. Vi kan då\r\nt.ex. tillåta oss att under en lågkonjunktur ha ett\r\nhögt budgetunderskott med motivet att vi sätter\r\narbete åt alla som det främsta målet för den\r\nekonomiska politiken.</pre><pre>Anf. 97  DANIEL TARSCHYS (fp):</pre><pre>Herr talman! Det väsentliga budskapet i det här\r\nbetänkandet är att det i Sveriges riksdag råder en\r\nstor enighet bakom vår ansökan om medlemskap i\r\nden Europeiska gemenskapen. Vi önskar förhandla\r\nom ett sådant medlemskap. Denna önskan kvarstår\r\näven efter det att Gemenskapen vid sitt toppmöte i\r\nMaastricht har utvecklat samarbetet i ett antal\r\nmycket viktiga avseenden.</pre><pre>Utskottet konstaterar att resultatet från\r\nEuropeiska rådets möte och unionsfördraget är\r\nförenligt med Sveriges strävanden att bli medlem i\r\nEG. Utskottet skriver vidare att vår uppfattning\r\n''grundas på insikten att Sverige måste ansluta sig\r\ntill alla delar av samarbetet i EG.''</pre><pre>Detta är ett viktigt budskap -- ett viktigt budskap\r\ntill dem som vi förhandlar med och ett viktigt\r\nbudskap till det svenska samhället. Det finns några\r\npunkter i betänkandet där det råder oenighet. Det\r\ngäller framför allt den sociala dimensionen. Mats\r\nHellström påpekade helt korrekt att de\r\nsocialdemokratiska förslagen i allmänhet\r\nbehandlats positivt av utskottet. Det kan möjligen\r\nbero på att socialdemokraterna slår in öppna\r\ndörrar, för att uttrycka det något mindre\r\nvördnadsfullt. Låt oss enas om att det beror på att\r\nvi i stora drag är överens.</pre><pre>Jag skulle vilja påstå att den enigheten gäller även\r\nden sociala dimensionen. Här har\r\nSocialdemokraterna velat ta en speciell poäng\r\ngenom att markera sina ståndpunkter i en del\r\navseenden. Men om man noga läser vad utskottet\r\nskriver och vad reservanterna skriver skall man\r\nfinna att det i stora drag råder enighet även på\r\ndenna punkt.</pre><pre>Jag anser emellertid att reservanterna gör sig\r\nskyldiga till en del förenklingar i sin analys. De\r\nantyder att om man är intresserad av sociala frågor,\r\nvilket på Europaspråk i stor utsträckning avser\r\narbetslivet, skall man sträva efter största möjliga\r\nfederalism, med andra ord efter att ha en så\r\ngemensam politik som möjligt. Jag tror personligen\r\natt det är riktigt i en hel del avseenden. Det finns\r\nen rad skäl att utveckla den sociala dimensionen i\r\nEuropasamarbetet. Men det kan finnas ganska\r\nmånga andra områden där vi just på grund av\r\nomsorgen om villkoren i vårt arbetsliv och i vår\r\nsocialpolitik tvärtom bör slå vakt om\r\nnärhetsprincipen och se till att vi har möjlighet att\r\ndriva en politik som skiljer sig från den i andra\r\nländer. Det är med andra ord inte så att bara därför\r\natt man är eldad av ett socialt engagemang, vilket\r\nvi är många i den här kammaren som är, bör sträva\r\nefter största möjliga federalism just på detta\r\npolitikområde. Här krävs i stället en avvägning av\r\nkompetensfördelningen mellan nationalstaten och\r\nden Europeiska gemenskapen.</pre><pre>Gudrun Schyman utvecklade hur odemokratiskt\r\nEG är. Hon sade att företrädarna för\r\nbefolkningstäta områden har det största inflytandet\r\ni ministerrådet, där man fattar beslut i slutna rum.\r\nDet förhåller sig, som alla vet, precis tvärtom.</pre><pre>Företrädarna för de små länderna har ett relativt\r\nsett större inflytande i ministerrådet än\r\nföreträdarna för de stora nationerna, eftersom\r\nvarje dansk företräds av en större bråkdel ministrar\r\nän varje tysk eller varje italienare. Sverige skulle få\r\nett gynnat läge i ministerrådet i den meningen att vi\r\nskulle ha mer än ett proportionellt inflytande i\r\nförhållande till vår storlek.</pre><pre>Det förekommer inom EG en betydande\r\nutveckling i riktning mot en transparent öppenhet\r\noch en tendens att stärka det demokratiska\r\ninflytande som utövas via Europaparlamentet. Som\r\nGudrun Schyman säkerligen vet var ett av de\r\nviktiga inslagen i Maastrichtbesluten just att\r\nutveckla den demokratiska dimensionen när det\r\ngäller Europaparlamentets inflytande över\r\nGemenskapen. Det förekommer betydande\r\nsträvanden inom EG att gå vidare i denna riktning.</pre><pre>Det var mycket intressant att höra Gudrun\r\nSchyman utveckla värdet av att vara ''inuti'' en\r\nenhet. Hon förklarade att det var viktigt att vara\r\n''inuti'' EES-utskottet, eftersom man då har insyn,\r\nkan få material och därmed utöva en mycket större\r\npåverkan på det som händer och sker. Detta\r\nresonemang gäller tydligen bara EES-utskottet,\r\ndäremot inte den Europeiska gemenskapen. Jag\r\nvill med samma resonemang påstå att om man är\r\n''inuti'' den Europeiska gemenskapen, så har man\r\nbetydligt större möjligheter till inflytande än om\r\nman står utanför den Europeiska gemenskapen.</pre><pre>Tanken att Sverige isolerat skall kunna driva\r\nförhandlingar, sluta avtal och vara en stark utifrån\r\npåtryckande kraft i förhållande till det Europa som\r\när mycket större är inte så litet romantisk.</pre><pre>Vi ser i dag hur allt fler länder i Europa blir\r\nintresserade av att träda in i Gemenskapen. Det\r\ngäller inte bara de länder som har ansökt om\r\nmedlemskap. Det finns ett betydande antal länder\r\ni Östeuropa som söker anknytning till\r\nGemenskapen. Det finns i dag i själva verket\r\nganska få länder i Europa som inte är intresserade\r\nav en sådan anknytning. Tjeckoslovakiens\r\npresident Havel kommenterade nyligen den norska\r\nhållningen till EG genom att säga att han var\r\noerhört förvånad över att ett land kunde men inte\r\nville bli medlem av den Europeiska gemenskapen.\r\nFör Tjeckoslovakien är läget det precis motsatta --\r\nman vill gärna bli medlem, men på grund av att\r\nmarknadsekonomin inte är tillräckligt utvecklad\r\ntillhör man inte så att säga den första kretsen av\r\nstater som EG kommer att ta in som medlemmar.\r\nDet råder i dag just bland de stater som Gudrun\r\nSchyman vill utveckla samarbetet med en stark\r\nsträvan efter att delta i det Europeiska\r\nsamarbetet -- både det ekonomiska, det kulturella,\r\ndet politiska och det säkerhetspolitiska. Det blir\r\ndärför en alltmer isolationistisk hållning att säga att\r\nvi skall stå utanför och söka vår förankring i det\r\nförflutna, i en egen nationell självständighet.</pre><pre>Den självständigheten har dessutom blivit alltmer\r\nurholkad i en värld där de politiska problemen\r\ninternationaliseras. Det är inte bara ekonomin som\r\ninternationaliseras. Det gäller också ekologin,\r\nmiljöfrågorna och en mängd olika problem som vi\r\ngemensamt måste hantera. Att då sluta sig inne i\r\nnationalstaten och tro att man därifrån kan lösa alla\r\nfrågor är en form av konservatism som Gudrun\r\nSchymans parti numera är den enda företrädaren\r\nför i riksdagen. En gång i tiden sökte Vänsterpartiet\r\nsin förankring i framtiden -- man hade en utopi\r\nbelägen i framtiden. Nu förefaller det mig som om\r\nman har en utopi belägen i det passerade, i det\r\nförflutna. Man söker bevara ett samhälle som har\r\nfunnits och som kanske i någon mån fortfarande\r\nfinns men som vi andra ser håller på att försvinna.\r\nDe här nostalgiska och tillbakablickande tendensen\r\nhos Vänsterpartiet förefaller mig vara något av\r\npartiets sista suck. De allra flesta i den svenska\r\nriksdagen är på det klara med att vår framtid måste\r\nfinnas i ett vidgat internationellt politiskt, kulturellt\r\noch ekonomiskt samarbete med länderna omkring\r\noss.</pre><pre>Det är i den andan som utskottet står bakom\r\nSveriges ansökan om medlemskap i den\r\nEuropeiska gemenskapen, också efter det att\r\ngemenskapens syften och mål har utvecklats genom\r\navtalen i Maastricht.</pre><pre>Anf. 98  MATS HELLSTRÖM (s) replik:</pre><pre>Herr talman! Jag förstår inte riktigt vad Daniel\r\nTarschys avsåg när han hävdade att vi skulle\r\nförespråka en federalism som innebär ett\r\ncentraliserat beslutsfattande på\r\narbetsmarknadsområdet och att det kanske inte var\r\nså klokt. Om man läser vår reservation skall man\r\nfinna att det är tre olika element som här är viktiga.</pre><pre>För det första handlar de nya reglerna i det sociala\r\nprotokollet, liksom även i det gamla, om\r\nminivillkor, dvs. att man motsätter sig social\r\ndumpning. Det är alltså inte fråga om\r\ncentralisering, utan det är minivillkor.</pre><pre>För det andra handlar det om -- och det är viktigt\r\nför oss -- att vi skall kunna gå vidare med vår\r\nrättstradition när det gäller kollektivavtalen. På\r\nden punkten var vi oroliga före Masstricht, men vi\r\när betydligt mindre oroliga nu, när\r\nMasstrichtavtalen medger kollektivavtal som en\r\nväg.</pre><pre>Men det är fortfarande mycket arbete som återstår\r\nför att kollektivavtalen skall kunna användas på ett\r\nbra sätt i Europasammanhang. Vi menar att det är\r\nväsentligt att den svenska regeringen är aktiv. Vi är\r\noroliga, eftersom den svenska regeringen vill\r\nminska kollektivavtalens ställning i Sverige när\r\nman i EG-sammanhang vill stärka dem. Det\r\nkommer att krävas nordiska insatser för att få det\r\nhär riktigt bra. Vi har goda skäl att vara oroade. Vi\r\ntar fram detta i vår reservation och hoppas att\r\nriksdagen skall ställa sig bakom den inställningen.</pre><pre>För det tredje handlar det om en ny dimension på\r\nden europeiska arbetsmarknaden så till vida att\r\nman kan införa kollektivavtal på europeisk nivå\r\nmellan Europafack och Europabolag. Det är\r\nintressant och nytt, och det innebär en ny\r\ndimension i det europeiska arbetsmarknadsarbetet.\r\nDet handlar verkligen om olika vägar och inte om\r\nnågon centralisering.</pre><pre>I vår reservation påpekar vi också den möjlighet\r\nsom Maastricht-överenskommelsen har givit att\r\nkollektivavtal skall kunna användas för att införa\r\nEG-direktiv i medlemsländerna. Det är motsatsen\r\ntill centralisering. De sociala parterna ges möjlighet\r\natt spela en fortsatt viktig roll, som i EG är viktigare\r\nän tidigare. Vi önskar att man i Sverige skall\r\nbehålla den viktiga kraft som kollektivavtalen utgör\r\noch att man skall driva de frågorna i\r\nförhandlingarna.</pre><pre>Det är väsentligt att -- även om vi bara står i början\r\noch kommer att kunna påverka det senare -- det\r\nsociala protokollet ger möjligheter. Sedan är det en\r\nfråga om hur aktivt det används av olika regeringar\r\noch de sociala parterna. Jag tror förvisso att den\r\nsvenska regeringen behöver en aktiv riksdag som\r\ndriver på regeringen i de frågorna.</pre><pre>Anf. 99  DANIEL TARSCHYS (fp) replik:</pre><pre>Herr talman! Det är naturligt att svenska folket\r\ninför förhandlingarna med EG frågar sig om vårt\r\nvälfärdssamhälle kan bestå och stärkas. Det\r\nviktigaste svaret på den frågan gav faktiskt Mats\r\nHellström i ett tidigare replikskifte med Gudrun\r\nSchyman. Han sade att den centrala frågan är\r\nvilken ekonomisk styrka det svenska samhället\r\nkommer att ha i framtiden. Om vi kan bevara en\r\nekonomisk styrka kan vi också upprätthålla det\r\nvälfärdssystem som vi själva önskar. Ett\r\nmedlemskap i gemenskapen är så viktigt just för att\r\nbevara välfärdssamhället.</pre><pre>Sedan uppstår frågan om hur stor del av reglerna\r\nkring välfärdsssamhället och arbetslivet som skall\r\nläggas på EG-nivå och hur mycket vi skall bevara\r\nsjälva i Sverige. Det är i denna fråga jag menar att\r\nman kan spåra en viss ensidighet i resonemangen i\r\nden socialdemokratiska reservationen. Man\r\nuppehåller sig där enbart vid behoven av att\r\nutveckla lagstiftningen på EG-nivå. Det finns\r\nförvisso ett sådant behov. Det finns en rad viktiga\r\nåtgärder som kan och bör införas på\r\ngemensamhetsnivå.</pre><pre>Om man vill slå vakt om en hel del inslag i det\r\nsvenska välfärdsssamhället som vi uppskattar är det\r\nockså viktigt att se till att vi bevarar friheten att i\r\nSverige ha vissa speciella regler, särbestämmelser\r\noch särskilda arrangemang som vi har funnit vara\r\nriktiga och viktiga. Därför kan man inte förenkla\r\nfrågan om den sociala dimensionen till att enbart\r\ngälla utvecklingen av den gemensamma\r\nlagstiftningen på det här området. Det var i det\r\navseendet jag ansåg att det brast i analysen i den\r\nsocialdemokratiska reservationen.</pre><pre>Jag slutar, herr talman, med att upprepa att det\r\nfinns mycket obetydliga skillnader i\r\ngrundvärderingarna mellan reservanter och\r\nmajoritet. Det främsta intrycket som detta\r\nbetänkande efterlämnar är att det råder en\r\nbetydande enighet om de grundläggande målen för\r\nde svenska förhandlingarna.</pre><pre>Anf. 100  MATS HELLSTRÖM (s) replik:</pre><pre>Herr talman! Det finns förvisso en stor\r\ngrundläggande enighet om målen -- att Sverige skall\r\nbli medlem i EG och att förhandlingarna skall föras\r\npå det sätt som utskottsbetänkandet beskriver. För\r\natt detta skall gå bra kommer det också att behövas\r\nen aktiv riksdag. Det är jag helt övertygad om. Den\r\nnuvarande regeringen behöver också påpekanden\r\nfrån riksdagen om förhandlingarnas inriktning, inte\r\nminst på de här områdena.</pre><pre>Daniel Tarschys gör det litet för enkelt för sig när\r\nhan säger att Socialdemokaterna vill ha ett\r\ngemensamt beslutsfattande på EG-nivå och att det\r\nnär det t.ex. gäller arbetsmarknadsområdet är\r\nviktigare att man har möjlighet till nationella\r\nsärlösningar. När vi talar om gemensamt\r\nbeslutsfattande på EG-nivå handlar det om en\r\nannan dimension i beslutsfattandet än den som man\r\ntidigare har haft i EG och som den svenska\r\nregeringen tydligen inte är så intresserad av. Det\r\nhandlar nämligen om det sociala protokollet i\r\nMaastricht, som behöver förstärkas ytterligare.</pre><pre>Det gäller att ge de fackliga organisationerna och\r\narbetarna på arbetsplatserna ett ökat inflytande på\r\nlokal nivå i företaget, i de nationella fackförbunden\r\noch genom kollektivavtal och på EG-nivå i avtal\r\nmellan exempelvis Europabolag, stora\r\nmultinationella företag, och Europafack. Det är en\r\nannan dimension som skall föras in. Det gäller\r\nlokalt, nationellt och på ''Brysselnivå''. Det är\r\nnågonting annat än ett centraliserat\r\nbeslutsfattande.</pre><pre>Anf. 101  GUDRUN SCHYMAN (v) replik:</pre><pre>Herr talman! Daniel Tarschys påpekade att\r\nbetänkandet utstrålar stor enighet, och det gör det.\r\nMen det förvånar mig att ni är så säkra på att det\r\nockså finns en sådan enighet utanför den här salen.\r\nDe opinionsundersökningar som har gjorts visar att\r\ndet i många politiska partier finns en mycket stor\r\noenighet i den här frågan. Det finns t.o.m.\r\nmajoriteter i en del av utskottets partier som är mot\r\ndet som står i det här betänkandet. Jag tycker att\r\ndet är märkligt att ni inte är mer oroade över det,\r\natt ni inte ens talar om det och framför allt att ni\r\ninte kan visa någon som helst ödmjuk inställning till\r\natt människor känner oro och att det kan vara\r\nbefogat.</pre><pre>Ni utmålar alla dessa människor som isolationister\r\noch allmänna bakåtsträvare. Jag tror att ni\r\nprovocerar väldigt många, inte minst inom era egna\r\npartier. Det är en intressant företeelse. Jag tror nog\r\natt man kan tala om den representativa\r\ndemokratins kris i Sverige. En stor opinion utanför\r\ndet här huset har en åsikt som inte alls är\r\nrepresenterad annat än av ett parti, det minsta\r\npartiet i riksdagen. Det är en mycket speciell\r\nsituation, och det tror jag att ni måste hålla med\r\nom. Det skulle vara intressant att få några\r\nkommentarer till detta faktum.</pre><pre>När det gäller demokrati i EG -- om vi skall gå från\r\nden här salen till EG:s ministerråd -- är det riktigt\r\nsom Daniel Tarschys säger att de små länderna i dag\r\nhar ganska mycket att säga till om i förhållande till\r\nsin storlek. Både Daniel Tarschys och jag vet att de\r\nsmå länderna kommer att få mindre att säga till om\r\nnär man gör om EG:s struktur när det blir en\r\nutvidgning. Vi vet att Tyskland mycket rättmätigt\r\nkommer att nästan fördubbla sitt röstetal eftersom\r\nlandet nästan har fördubblat sitt invånarantal. Det\r\nkommer att bli en förändring. De små länderna\r\nkommer att få mindre att säga till om i\r\nministerrådet. Det vet vi om.</pre><pre>Att dra paralleller mellan EES-utskottet och EG:s\r\nministerråd tycker jag var litet väl magstarkt. EES-\r\nutskottet förbereder, diskuterar och analyserar\r\ndessa frågor. Besluten fattar vi här i den svenska\r\nriksdagen. De beslut som fattas i EG fattas däremot\r\ninte i någon parlamentarisk församling, utan de\r\nfattas i ministerrådet. Parallellen förutsätter att\r\nEES-utskottet skulle fatta beslut i dessa frågor i\r\nstället för att överlämna ärendena till riksdagen,\r\nden folkvalda församlingen, för beslut. Men så illa\r\nser det inte ut, i alla fall inte ännu, i den svenska\r\nriksdagen.</pre><pre>Anf. 102  DANIEL TARSCHYS (fp) replik:</pre><pre>Herr talman! Jag har inte alls kallat majoriteten av\r\nsvenska folket för isolationister och bakåtsträvare.\r\nDetta epitet avsåg endast Vänsterpartiets\r\nriksdagsgrupp, även där finns som bekant olika\r\nschatteringar företrädda.</pre><pre>När jag diskuterade poängen med att vara insider\r\nresp. outsider noterade jag att Gudrun Schyman\r\ntyckte att det å ena sidan var bra att vara insider i\r\nEES-utskottet men att det å andra sidan var bra att\r\nvara outsider i förhållande till EG. När hon\r\nutvecklade varför det var bra att vara insider i EES-\r\nutskottet sade hon att om man är med kan man\r\nbegära information, öva inflytande, påverka och\r\ndiskutera. Jag tillät mig då att säga att det där\r\nresonemanget kanske också håller beträffande den\r\neuropeiska gemenskapen. Är vi med i den\r\neuropeiska gemenskapen kan vi från svensk sida\r\npåverka, få information och delta i en aktiv process.</pre><pre>EG, eller Europeiska unionen som det kommer att\r\nheta efter 1993, är inte något som är fixt och färdigt.\r\nDet är ingen fixerad institution, utan det är en\r\nprocess i utveckling. Det är en process som man\r\nkan påverka om man är med. Men det är en process\r\nsom vi kommer att få kolossalt svårt att påverka om\r\nvi inte är med. Däremot kan vi säga med stor\r\nsäkerhet att vi själva kommer att påverkas av\r\nEuropeiska gemenskapen oavsett om vi är\r\nmedlemmar eller inte.</pre><pre></pre><pre>Redan i dag är vi i mycket stor utsträckning\r\npåverkade av denna viktiga politiska gemenskap i\r\nEuropa, och det är därför som frågan om vår\r\nsjälvständighet, vår suveränitet i framtiden, är\r\navhängig av om vi kan bli insiders. Det är precis\r\nsamma goda förhållande som Gudrun Schyman\r\ntalade om när det gäller EES-utskottet.</pre><pre>Allra sist vill jag säga att anledningen till att\r\nVänsterpartiet inte är med i EES-utskottet, och\r\ninte heller med i ett antal utskott i riksdagen, är ju\r\nenbart den obeskrivliga flathet med vilken\r\nVänsterpartiet har förhandlat med andra partier.\r\nOm man i Vänsterpartiet hade insisterat på en\r\nkartell med Socialdemokraterna, hade man mycket\r\nväl kunnat ta säte i många av riksdagens utskott.</pre><pre>Anf. 103  GUDRUN SCHYMAN (v) replik:</pre><pre>Herr talman! Jag deltog inte i de där\r\nförhandlingarna, men jag utgår ifrån att samtliga\r\npolitiska partier i Sveriges riksdag har intresse av\r\natt samtliga politiska partier skall ha en bra\r\nrepresentation i utskotten, så att arbetet kan skötas\r\neffektivt. Om nuvarande förhållanden beror på\r\nnågon form av flathet, måste det även bero på\r\nDaniel Tarschys parti, som var med och diskuterade\r\ndet hela. Man kan inte ha haft för ögonen att göra\r\nnågot bra, utan i stället har man haft för ögonen att\r\nförsöka marginalisera vissa politiska partier. Det\r\ntycker jag är ett mycket dåligt drag.</pre><pre>Naturligtvis är det så, Daniel Tarschys, att\r\nEuropeiska Unionen inte är något fixt och färdigt.\r\nDet är alldeles riktigt. Av det som vi kan se är\r\nemellertid den demokratiska processen\r\nundermålig. Vi kan se att en mängd beslut kommer\r\natt fattas och att nationer och nationella politiska\r\nmajoriteter kommer att köras över av beslut som\r\nhar fattats i ministerrådet. Detta är ett faktum. Vi\r\nkan naturligtvis hoppas att detta förhållande skall\r\nförändras, så att det demokratiska s.k.\r\nunderskottet blir mindre än i dag.</pre><pre>Den processen kan vi delta i genom att på olika sätt\r\nheja på. Det är ju inte så att vi inte deltar i\r\nsamarbete och politiska diskussioner över huvud\r\ntaget och att vi stänger alla dörrar därför att vi inte\r\nväljer ett medlemskap i den europeiska unionen --\r\nsjälvfallet inte. Självfallet kommer vi att fortsätta\r\natt handla med EG. Ibland framställs det hela av\r\nFolkpartiet som att det kommer att ramla ned en\r\njärnridå runt landets gränser, ljuset kommer att\r\nslockna och det blir ett återtåg till jordkulornas\r\ntillvaro. Det är ju inte så, och det är idiotiskt att\r\nframställa det på det sättet.</pre><pre>Naturligtvis kommer vi att fortsätta att samarbeta\r\noch handla med Europeiska Unionen. Vi\r\nkommmer också att fortsätta ett socialt och\r\nkulturellt samarbete, liksom ett forsknings-  och\r\nutbildningssamarbete, precis som med andra\r\nländer. Det skall vi självfallet fortsätta med. Jag\r\nförstår mig inte på den konstiga nidbild som tecknas\r\nav vad som skulle hända om Sverige inte valde ett\r\nmedlemskap. Det finns helt enkelt andra sätt att\r\nassociera sig med EG. Frågan om huruvida ett\r\nmedlemskap är nödvändigt för den ekonomiska\r\ntillväxten uppkommer. Påståenden som att vi måste\r\ngå med för att kunna försvara den sociala\r\nvärlfärden förekommer.</pre><pre>Om vi, i och med ett medlemskap, frånhänder oss\r\nmöjligheten att bedriva en ekonomisk politik som\r\nser annorlunda ut än vad en majoritet av\r\nmedlemsländernas finansministrar anser att den\r\nskall se ut, har vi mycket begränsade möjligheter\r\natt hantera frågan om vilken social välfärd vi vill ha.\r\nSå ser det ut.</pre><pre>Anf. 104  DANIEL TARSCHYS (fp) replik:</pre><pre>Herr talman! Mitt parti har blåklint som symbol.\r\nDet beror på att rösträttsrörelsen för hundra år\r\nsedan valde denna växt som sin symbol.\r\nRösträttsrörelsen fann också på sin tid demokratin\r\ni vårt land undermålig. Man valde emellertid att ta\r\nstrid för att göra demokratin bättre. Jag anser detta\r\nsom det naturliga sättet att reagera på för\r\nmänniskor som tror på att ett samhälle kan\r\nförbättras. Om man finner att demokratin är\r\nundermålig, försöker man att förbättra den.</pre><pre>Självfallet har vi anledning, när vi kommer med i\r\nden europeiska gemenskapen, att delta i arbetet på\r\natt förbättra gemenskapen i en mängd olika\r\navseenden. Det är inte enbart i demokratin som det\r\nfinns brister. Det finns en rad olika områden där\r\nEuropeiska gemenskapens politik är tvivelaktig.\r\nJordbrukspolitiken kan nämnas som ett exempel,\r\nmen det finns många andra områden där\r\nEuropeiska gemenskapens politik behöver\r\nutvecklas. Det arbetet ser jag som en viktig uppgift\r\nför oss i Sverige att delta i, i stället för att vi går och\r\ngömmer oss i någon jordkula och ser på tillvaron ur\r\ndetta begränsade perspektiv.</pre><pre>Anf. 105  NIC GRÖNVALL (m):</pre><pre>Herr talman! Jag behöver egentligen inte gå in i den\r\nhär debatten, eftersom allting redan i så stor\r\nutsträckning och med så stor tydlighet har sagts av\r\nalla. Fördelningen i kammaren är emellertid litet\r\nsnedvriden. Det är litet för många\r\nStockholmsdebattörer och detta faktum kan väl\r\nmotivera att jag tar till orda.</pre><pre>Dessutom har Mats Hellström med olika former av\r\nargument ansträngt sig för att provocera den\r\nborgerliga majoriteten och regeringen. En del\r\nargument har ännu inte bemötts. Till Mats\r\nHellström vill jag säga att det är ganska\r\nuppseendeväckande att Socialdemokraterna finner\r\ndet vara motiverat att konstatera att högern inte har\r\nnågon orientering i det moderna Europa. Så säger\r\nen socialdemokrat när han vet att så gott som varje\r\nland som har varit med att bilda EG och som nu\r\nutvecklar unionen är styrda av borgerliga\r\nregeringar. Att i det läget hävda att den progressiva\r\nutveckling som ligger i Maastrichtunionens avtal\r\nskulle visa att högern saknar orientering i Europa\r\när ett mer enfaldigt påstående än Mats Hellström är\r\nförtjänt av att stå och uttala inför svenska folket.</pre><pre>Vi debatterar demokrati mycket här. Debatten sker\r\nemellertid hela tiden med utgångspunkt i Gudrun\r\nSchymans ordkaskader och påståenden om att\r\ndemokratin är förskräckligt usel och att\r\ndemokratins krav inom EG och inom unionen är\r\nförfärligt dåliga. Jag vill att vi börjar med att\r\nbestrida dessa påståenden. Det är inte sant att det\r\nfinns ett demokratiskt underskott i den mening som\r\ndessa debattörer vill låta göra gällande. Gudrun\r\nSchyman tar på sig ett kolossalt ansvar när hon\r\n''pumpar ut'' dylika påståenden i glänsande\r\nklarröda kaskader.</pre><pre>Låt mig ge några exempel på vad jag menar och vad\r\njag tycker att Gudrun Schyman borde ta hänsyn till.\r\nDet finns statistik på det nuvarande\r\nEuropaparlamentets verksamhet. Den statistiken\r\när lättillgänglig för alla -- även för dem som tycker\r\nilla om EG. Av den statistik som jag har studerat\r\nlitet grand, nämligen implementeringen av den inre\r\nmarknaden, framgår det med all tydlighet -- det är\r\nt.o.m. ett faktum -- att i 62 % av de fall som tilläggs-\r\neller ändringsförslag lades fram av\r\nEuropaparlamentet, i den första eller den andra\r\nläsningen, accepterade ministerrådet\r\nEuropaparlamentets förslag till ändringar. Det\r\nvisar verkligen på en betydande roll i\r\nbeslutsprocessen för detta folkvalda instrument\r\ninom EG.</pre><pre>Det betyder inte att EG är nöjt med vad EG\r\nuppnått med avseende på de demokratiska\r\nförhållandena, och det betyder inte att jag eller\r\nnågon annan av mina meddebattörer och kolleger\r\nhär i kammaren är det. Självfallet förhåller det sig\r\nså, men vi måste komma ihåg att det beträffande\r\ndemokrati i EG -- om vi nu enbart håller oss till\r\nEuropaparlamentet -- handlar om ett parlament\r\nsom hittills blott har hållit tre val. Man kan gott\r\nhävda att Europaparlamentet är ett parlament i\r\nprocess mot en fastare och stabilare hållning.\r\nBehovet av en uppgradering av det demokratiska\r\ninnehållet har i Maastricht kommit till uttryck på\r\ntvå sätt, vilket är viktigt att vi säger till de svenska\r\nväljarna som ofta uttrycker sin oro över att\r\nbeslutsfattande kommer långt bort från dem.</pre><pre>1990 års konferens i Rom med Europaparlamentet\r\noch de nationella parlamenten slutade med att man\r\nkom överens om att etablera en fast form för\r\nsamarbetet dem mellan för att därmed\r\nåstadkomma överföring av debatt och beslutsvilja,\r\nvilket är nödvändigt för att väljaren skall känna sig\r\nnära beslutsprocessen i Europa. Jag vill även gärna\r\npåpeka, eftersom ingen har nämnt det, att i en\r\ndeklaration som slöts till protokollet i Maastricht\r\nuttryckte alla konferensens deltagare\r\nnödvändigheten av att kontakterna mellan de\r\ndemokratiska institutionerna i EG, den blivande\r\nunionen, och de nationella parlamenten ökades.</pre><pre>Sist, men inte minst, tycker jag att man kan\r\nkonstatera att det också inom EG förs en engagerad\r\ndebatt om en modernisering och en uppgradering\r\nav det demokratiska innehållet i beslutprocessen,\r\nsom exempelvis kan ske genom en översyn av det\r\ndemokratiska inslaget i ministerrådets verksamhet.</pre><pre>Gudrun Schyman beskärmar sig över att den är\r\nhemlig, att man inte får lov att komma dit och att\r\nman inte får lov att lyssna där. Nej, men det gäller\r\näven den svenska regeringens överläggningar. Med\r\ndet som utgångspunkt finns det ingen anledning att\r\ndramatisera det förhållandet att de beslutsfattande\r\nministrarna har sina överläggningar för sig själva.</pre><pre>Vad vi emellertid inte skall glömma bort är att\r\ndenna riksdag -- aktiv, kunnig, pådrivande,\r\nverksam -- kan utöva inte bara kontroll över utan\r\näven ge direktiv till sina ministrar i detta\r\nministerråd. Att påstå att detta är en hemlighetsfull\r\nklubb med herrar som sitter och bestämmer, och\r\nvad det nu är som Gudrun Schyman plägar att säga.\r\nDet är ju ingenting annat än sådant som får lov att\r\nstå i veckotidningar, men det är verkligen ingenting\r\nsom man borde få lov att säga i en seriöst menad\r\ndebatt.</pre><pre>Jag personligen har uppfattningen att\r\nEuropaparlamentet inte har lyckats föra ut sin\r\nverksamhet till väljarna. Det har kommit till\r\nuttryck i ett dåligt väljarunderlag, ett dåligt\r\nvaldeltagande och en del säkerligen stora problem\r\nnär det gäller det aktiva deltagandet av\r\nparlamentets ledamöter. Det är, som Daniel\r\nTarschys sade, sådant som ännu brister, och där vi\r\nmed vår erfarenhet av en levande demokratisk\r\nparlamentarism kan, skall och är skyldiga att bidra\r\ntill att just föra väljarna närmare EG:s\r\nbeslutsprocess.</pre><pre>Låt mig till sist, herr talman, runda av med att\r\nkonstatera att det inte finns någon anledning att\r\nbeskärma sig över eller att oroa sig över den\r\nsvenska regeringens hållning till den kollektiva\r\narbetsrätten och de uttalanden i det hänseendet\r\nsom görs i det sociala protokollet till\r\nMaastrichtunionens avtal.</pre><pre>Sverige har ju kommit så mycket längre. Vi har\r\ntillsammans skapat ett förhållande inom\r\narbetsrättens område i vårt land som kan få vara\r\nmodell för Europa, och jag tror att det är det.\r\nVarför skulle vi då beskärma oss över att den\r\nsvenska regeringen inte skulle vara tillräckligt\r\naktiv? Vi har tillsammans varit så aktiva att man i\r\nEuropa vill likna oss. Det tycker jag att vi skall vara\r\nstolta över, i stället för att orera över att den\r\nborgerliga regeringen på något sätt, som det talas\r\nom i reservationen, inte skulle leva upp till det\r\nsvenska idealet på den kollektiva arbetsrättens\r\nområde. Det är tvärtom så att vi redan har gjort\r\ndet.</pre><pre>Anf. 106  MATS HELLSTRÖM (s) replik:</pre><pre>Herr talman! Nic Grönvall tycker att det är\r\nenfaldigt att säga att högern saknar orientering när\r\ndet gäller tätare europeiskt politiskt samarbete i\r\ndag. Jag vill låta den frågan vara vilande tills jag i\r\nså fall har fått ett svar på vad högerprojektet med\r\nett tätare politiskt samarbete är i dag. Jag tror att\r\njag kan förstå ungefär vad det var före\r\nBerlinmurens och järnridåns fall. Mycket av viljan\r\ntill ett tätare politiskt samarbete i Europa hade\r\nkommunisthotet och järnridån som relief.</pre><pre>Då kvarstår verkligen min fråga, som jag tycker är\r\nganska intressant att diskutera: Vilka är det i dag\r\nsom driver fram mot den politiska unionen? Bl.a.\r\när det självfallet federalisterna i alla länder. Där\r\nkan det finnas både socialdemokrater, högermän,\r\nliberaler och många andra. Federalismen har inte\r\nen höger-  och vänsterkaraktär. Den är inte\r\nuppdelad i höger-  och vänsterperspektiv. Det har\r\nfunnits federalister alltsedan början. Det är\r\nsjälvfallet en drivkraft.</pre><pre>En annan drivkraft, menar jag, finns i ett socialt\r\nengagerat center--vänster-spektrum. Den finns hos\r\nkristdemokrater, hos socialdemokrater och hos en\r\ndel andra, som inte är nöjda med vad som har\r\nåstadkommits genom den inre marknaden, the\r\nsingle market. Jag kan självfallet se många\r\nhögerpolitiker som är nöjda med vad som har\r\nuppnåtts under 80-talet i den inre marknaden. Men\r\ndet är inte detta som frågan nu gäller, utan frågan\r\ngäller varför man vill gå vidare. Hur skall man få\r\ngehör hos Europas befolkningar för att gå vidare till\r\nett mycket tätare politiskt samarbete?</pre><pre>Jag menar att det i första hand handlar om att man\r\nmåste ge svar på hur vi, med givet de fria\r\nkapitalrörelser som finns globalt och den inre\r\nmarknaden som kraftigt har harmoniserat\r\nvillkoren, skall åstadkomma att medborgarna får\r\nsocialt drägliga villkor, så att vi kan utveckla\r\nEuropa så att också frukterna av den inre\r\nmarknadens ekonomiska goda sidor kan fördelas\r\nbättre hos folkflertalet.</pre><pre>Jag är ganska övertygad om att den europeiska\r\nagendan, för att använda ett EG-ord, finns. Jag\r\nmenar att de som i realiteten nu driver framåt mot\r\ndet tätare politiska samarbetet efter Maastricht är\r\njust ett center--vänster-spektrum. Där finns allt\r\nfrån kristdemokrater till socialdemokrater. Som jag\r\nsade är det ingen som har något monopol på något\r\ni detta sammanhang. Jag kan gärna dra in andra i\r\ndenna vilja att göra Europa mer socialt rimligt för\r\nmedborgarna, löntagarna och andra. Jag tycker\r\nemellertid att frågan kvarstår, och det vore\r\nintressant att få svar på den. Finns också detta\r\nhögerprojekt, och hur ser det i så fall ut?</pre><pre>Anf. 107  NIC GRÖNVALL (m) replik:</pre><pre>Herr talman! Det som är unikt och styrkan i\r\nEuropapolitiken i vårt land, och i de allra flesta\r\nländer, är att den är gemensamt omfattad av en så\r\nstor andel av befolkning och ideologier som är fallet\r\ni vårt land. Man behöver inte identifiera ett\r\nhögerprojekt eller ett vänsterprojekt. Projektet\r\nheter internationell integration, med alla dess\r\nkrafter, med alla dess möjligheter och alla dess\r\nutvecklingsperspektiv.</pre><pre>Med det inlägg som Mats Hellström gjorde, tyckte\r\njag att hans ansträngningar att identifiera högern\r\nsom något slags ensam och kylslagen motarbetande\r\nkraft helt enkelt föll ihop som ett korthus.</pre><pre>Det är intressant att Mats Hellström påpekar att\r\nkristdemokraterna ingår i hans värld av goda och\r\nacceptabla européer. Det kanske inte har passerat\r\nMats Hellström att Moderata samlingspartiet och\r\nde konservativa i Storbritannien och i Danmark\r\nnumera tillhör European People's Party. Då kanske\r\nhela resonemanget faller platt till marken.</pre><pre>Anf. 108  MATS HELLSTRÖM (s) replik:</pre><pre>Herr talman! Det är utmärkt om ni i Moderata\r\nsamlingspartiet orienterar er mot det som också har\r\nkallats anständighetens mittfåra i den europeiska\r\npolitiken. Men i Sverige har ju Moderata\r\nsamlingspartiet valt att ta fram en politik med en\r\nhelt annan innebörd än den som betyder ett ökat\r\nsocialt engagemang för att förbättra villkoren på\r\nden inre marknad som nu förverkligas i Europa.</pre><pre>Ni är välkomna om ni vill orientera er mer mot en\r\npolitik som skall minska inkomstklyftor och som\r\nskall se till att de arbetande på sina arbetsplatser får\r\nmer att säga till om, inte mindre. Ni har ju faktiskt\r\nvalt att i det här landet säga att den politiken var fel\r\noch att ni vill göra något annat.</pre><pre>Anf. 109  NIC GRÖNVALL (m) replik:</pre><pre>Herr talman! Det här försöket att konstruera en\r\nmotsatsställning är helt meningslöst att diskutera.\r\nJag vill emellertid med anledning av en mening i\r\nden socialdemokratiska reservationen lika fullt\r\ngöra en markering som möjligen skulle kunna\r\nmarkera en egen syn i denna fråga. Jag antar att den\r\növriga majoriteten i utskottet står vid sidan av.</pre><pre>I reservationen finns ett uttalande om att man skall\r\nutarbeta ett samlat europeiskt program för full\r\nsysselsätting. Det kan väl egentligen inte förstås på\r\nnågot annat sätt än att man nu skall utveckla en\r\neuropeisk näringspolitik av socialdemokratisk\r\nmodell med stöd än hit och än dit, osv. Där går en\r\nskiljelinje.</pre><pre>Vi avser inte att medverka till att skapa ett\r\nsocialdemokratiskt Europa, där en aktiv\r\nnäringspolitik, dvs. en subventionspolitik, en\r\npaketlösingspolitik, som vi har sorgliga\r\nerfarenheter av i Sverige, blir europeisk politik. I\r\ndetta sammanhang kan Mats Hellström få sin\r\nskiljelinje.</pre><pre>Anf. 110  GUDRUN SCHYMAN (v) replik:</pre><pre>Herr talman! Nic Grönvall sade att jag tar på mig\r\nett enormt ansvar när jag sprider irrläror om att det\r\ni EG skulle finnas något som kallas för det\r\ndemokratiska underskottet. Det är intressant att\r\nhöra.</pre><pre>Men det är faktiskt väldigt många som talar om det\r\ndemokratiska underskottet. Jag tror att det gäller\r\nsamtliga partier här. Åtminstone har man tidigare\r\ntalat om detta underskott. Det finns också många i\r\nEG, både parlamentariker och andra, som talar om\r\ndet demokratiska underskottet. Det gör man just\r\nutifrån det faktum att nämnda underskott existerar\r\ndär. Det vet också Nic Grönvall, för han säger\r\nsedan att det är väldigt många saker som man måste\r\nförbättra. Men det är ju just därför att det finns så\r\nmycket som inte fungerar bra som det finns ett\r\ndemokratiskt underskott -- en i och för sig mycket\r\nmärklig term. Man talar dock gärna och jämt nu för\r\ntiden i budgettermer, så det här är väl ett utslag av\r\nekonomismen.</pre><pre>Det är bra att man i EG-parlamentet får yttra sig i\r\nsamband med att förslag går från kommissionen till\r\nministerrådet. Men det är stor skillnad mellan\r\nrätten att få yttra sig över saker å ena sidan och\r\ndetta med initiativrätt och beslutanderätt å andra\r\nsidan -- rättigheter som EG-parlamentet inte har\r\nannat än när det handlar om avtal med tredje part,\r\nom EES-avtal eller om inval av nya medlemmar.</pre><pre>Man har, som sagt, varken beslutanderätt eller\r\ninitiativrätt. Så är det faktiskt.</pre><pre>Visst är det så, att EG-parlamentet inte har funnits\r\nsärskilt länge. Det har ju bara varit tre val, och det\r\när inte särskilt många som deltar i valen.\r\nValdeltagandet är faktiskt otroligt litet -- det vet vi\r\nockså.</pre><pre>Och visst är det nödvändigt att utöka kontakterna\r\nmellan EG och de nationella parlamenten. Det är\r\nsjälvfallet så, utifrån det faktum att det fungerar så\r\ndåligt.</pre><pre>Det handlar här om en struktur som finns långt över\r\nhuvudena på flertalet människor i EG:s\r\nmedlemsländer. Det är först nu, efter det att beslut\r\nfattats i Maastricht, som ordentliga EG-\r\ndiskussioner har startat i de olika medlemsländerna\r\ninför det faktum att de fattade besluten skall\r\ngodkännas när det gäller inträdet i den europeiska\r\nunionen. Det är därför som en diskussion har\r\npåbörjats både om demokrati och om ekonomi som\r\ninte förts tidigare. Jag tycker att det är bra att den\r\ndiskussionen har kommit i gång. Det har ju visat sig\r\natt inte alla är så entusiastiska inför det som komma\r\nskall, bl.a. därför att man ser klara brister och en\r\nurholkning av den demokratiska processen. Många\r\nviktiga beslut lyfts från den nationella nivån och\r\nförs upp till den överstatliga nivå som ministerrådet\r\nändå utgör. Det finns nämligen inte en sådan\r\nkontakt med EG-parlamentet att ett avsättande är\r\nmöjligt.</pre><pre>Anf. 111  NIC GRÖNVALL (m) replik:</pre><pre>Herr talman! Avslutningsvis konstaterar jag\r\negentligen bara att det uttryck som Gudrun\r\nSchyman vanligen använder är att besluten i EG är\r\nodemokratiska. Hon talar inte om demokratiska\r\nbeslut som fattas med ett visst demokratiskt\r\nunderskott. Det är det som är den stora skillnaden,\r\noch det är i det avseendet som hennes ansvar är så\r\ntungt.</pre><pre>Den som tar del av Göteborgs-Postens\r\nintervjuundersökning beträffande grunderna för\r\nsvenskens hållning till Europamedlemskapet, EG-\r\nmedlemskapet, finner att svensken i allmänhet är\r\növertygad om, eller tror, att man kommer att sakna\r\ninflytande över besluten.</pre><pre>Låt mig som en liten information i debatten säga att\r\nden budgetpåverkan som medlemskapet skall\r\ninnebära för vårt land begränsar sig till ca 2 % av\r\nden svenska nationalbudgeten. Det kan egentligen\r\ninte berättiga någon att hävda att svensken skulle\r\nkomma så långt från besluten att dessa t.o.m. blir\r\nhelt odemokratiska.</pre><pre>Jag tycker att Gudrun Schyman i\r\nupplysningshänseende har ett stort ansvar med\r\ntanke på hennes debattinlägg i fortsättningen. Vi\r\nriksdagsmän har ju ett ansvar när det gäller att delta\r\ni och att medverka till en kunskapsuppbyggnad i\r\nfråga om Europa. Då går det inte an att använda\r\nlöpsedelsspråk.</pre><pre>Anf. 112  GUDRUN SCHYMAN (v) replik:</pre><pre>Herr talman! Nic Grönvall tillhör ett parti som väl\r\när ett av de partier som har ett mycket stort ansvar\r\nför att EG-debatten i Sverige under väldigt lång tid\r\nhar varit mycket ensidig och propagandistisk.</pre><pre>Jag talar inte om odemokratiska beslut, utan jag\r\ntalar om EG:s odemokratiska strukturer. Jag talar\r\nom de övernationella besluten, vilka omöjliggör en\r\nuppbyggnad av politiska majoriteter som kan sätta\r\nsig emot de beslut som fattas -- oavsett vad man i de\r\nenskilda medlemsländerna tycker.</pre><pre>Sverige som medlem i den europeiska unionen har\r\nfaktiskt, Nic Grönvall, ett mycket begränsat\r\ninflytande. Även om vi i denna sal över alla\r\npartigränser skulle vara överens om att det skall\r\nvara på ett visst sätt, går det inte att åstadkomma\r\ndet som vi vill, om en majoritet i EG:s ministerråd\r\nvill någonting annat. Det är ett faktum. Jag menar\r\natt den typen av överstatlighet kommer att påverka\r\nden svenska demokratiska processen på ett mycket\r\nolyckligt sätt. Och det är nog inte alls bra. Men för\r\nden skull menar jag inte att det är rimligt att en\r\nminister från Sverige har lika mycket att säga till om\r\nsom en minister från Tyskland.</pre><pre>För ett litet land som Sverige innebär det här att vi\r\nmedverkar till att vi hamnar i en mycket dålig\r\nposition. Hittills har jag inte hört ett enda vägande\r\nargument om varför det är nödvändigt att sälja ut\r\nden svenska demokratin. Det kan ju inte vara så,\r\nNic Grönvall, att vi i Sverige inte har råd att ha\r\ndemokrati.</pre><pre>Anf. 113  NIC GRÖNVALL (m) replik:</pre><pre>Herr talman! Jag kan bara konstatera att Gudrun\r\nSchyman bekräftade min tes i och med att hon\r\npåstod att vi inte har råd att avstå från demokratin.</pre><pre>Hela mitt inlägg gick ut på att visa att det finns ett\r\nstarkt demokratiskt inslag i EG.</pre><pre>Anf. 114  PÄR GRANSTEDT (c):</pre><pre>Herr talman! Jag vill börja med att säga att jag\r\ntycker att det vore mycket beklagligt om\r\nVänsterpartiet skulle välja isoleringens väg när det\r\ngäller riksdagens hantering av EES-frågan.</pre><pre>Såvitt jag förstår har Vänsterpartiet samma\r\nmöjligheter när det gäller EES-utskottet som man\r\nhar beträffande andra utskott. Man har alltså rätt\r\ntill en suppleantplats och kan fullt ut delta i alla\r\ndiskussioner och få en meningsyttring fogad till\r\nutskottets betänkande.</pre><pre>Jag förstår att det hade varit bättre för Vänstern om\r\nman kunde få en ordinarieplats. Det är beklagligt\r\natt Vänsterpartiet och Socialdemokraterna inte\r\nkunde komma överens om en sådan lösning. Men\r\nsamtidigt får vi finna oss i att villkoren är olika i\r\nfråga om utskottsarbetet och annat arbete här i\r\nriksdagen. Det är ju väljarna som bestämmer\r\nvillkoren.</pre><pre>Vi i Centern har inte samma arbetsmöjligheter som\r\nModeraterna eller Socialdemokraterna. Inom\r\nCentern är det betydligt färre personer som skall\r\ngöra samma jobb som en större grupp i ett större\r\nparti. Det är klart att det kan upplevas som\r\norättvist. Men de spelreglerna gäller för oss alla.</pre><pre>Om man nu i Vänsterpartiet känner ett mycket\r\nstort ansvar när det gäller detta med att företräda\r\nen mycket stor grupp bland allmänheten utgår jag\r\nfrån att man utnyttjar möjligheten att delta i EES-\r\nutskottets arbete i stället för att av, skulle jag vilja\r\nsäga, litet prestigebetonade skäl ställa sig utanför\r\npå grund av att man inte får en ordinarie plats.</pre><pre>Både frågan om EES-avtalet och det som är\r\nhuvudtemat just i dag, nämligen frågan om våra\r\nrelationer i övrigt till EG, är mycket viktiga frågor.</pre><pre>Enligt min uppfattning finns det en rad starka\r\nprincipiella skäl som nödvändiggör ett samarbete\r\nav det slag som EG representerar. Vi i Europa har\r\natt lösa viktiga miljöfrågor, och dessa kan bara lösas\r\ngenom ett kraftfullt internationellt, och därmed\r\neuropeiskt, beslutsfattande.</pre><pre>Försurningsproblemen, klimatproblemen,\r\nhavsföroreningarna osv. kräver ett effektivt\r\neuropeiskt beslutsfattande.</pre><pre>Vi har ett internationaliserat näringsliv. Det är ett\r\nfaktum -- oavsett EG. Det är inte så som Gudrun\r\nSchyman antydde, nämligen att det är EG som\r\nleder till kapitalets internationalisering. Vi i\r\nSverige har ingen valutareglering, och det har man\r\ninte i andra länder heller. Kapitalet är rörligt. De\r\nmultinationella företagen är en realitet. Men om vi\r\ninte bygger upp samhälleliga strukturer, så att det\r\ngår att arbeta på samma nivå som de\r\nmultinationella företagen, blir resultatet en\r\nsituation där de multinationella företagen kan spela\r\nut de olika länderna mot varandra.</pre><pre>Vill vi skapa spelregler för ett internationaliserat\r\nnäringsliv när det gäller sådana saker som miljö,\r\narbetsmiljö, arbetsförhållanden osv., krävs det ett\r\neffektivt samarbete mellan staterna och ett\r\nkraftfullt och effektivt beslutsfattande.</pre><pre>Detta är en del av det starka, ömsesidiga\r\nekonomiska beroende som i synnerhet alla\r\neuropeiska stater har, och som gör att det i dag är\r\nmycket svårt för ett land att gå sin egen väg på det\r\nekonomisk-politiska området. Sverige har försökt\r\nett par gånger. Vi försökte på 70-talet och vi\r\nförsökte igen på 80-talet. I bägge fallen har vi fått\r\nse hur en inflationistisk politik i Sverige, i syfte att\r\nrädda sysselsättningen, har lett till tappade\r\nmarknadsandelar och förvärrade\r\nsysselsättningsproblem efter ett tag. Det vi i\r\nverkligheten tvingas inse är att i första rummet de\r\nvästeuropeiska staterna, men snart alla europeiska\r\nstater, är så starkt ekonomiskt beroende av\r\nvarandra att man måste föra en relativt likartad\r\nekonomisk politik för att inte råka i svårigheter. Då\r\när det bättre om man kan skapa gemensamma\r\nsystem för att forma denna ekonomiska politik, än\r\natt man låter några få stora, starka länder\r\nbestämma, vilket annars sker och vilket vi redan i\r\ndag ser tydliga exempel på, medan de ekonomiska\r\nsamarbetsmönstren ännu är rätt svaga.</pre><pre>EG innebär också ett stort projekt för att\r\nundanröja den oerhörda byråkrati som ligger i att\r\nvarje land har sitt eget regelsystem på handelns\r\nområde, när det gäller varors utformning och\r\nsådana saker. Om vi vill delta i detta har vi också all\r\nanledning att försöka delta i beslutsprocessen när\r\nde gemensamma regelsystemen skapas.</pre><pre>Europa som kontinent står inför en oerhörd\r\nutmaning som har att göra med frigörelsen i\r\nÖsteuropa. Skall den gå väl, så att vi inte får en\r\nrekyl tillbaka till diktatur och förtryck eller en ny\r\nvåg av -- vilket vi redan i dag ser för mycket av --\r\nnationalistiska motsättningar, krävs det kraftfulla\r\nsamordnade europeiska insatser för att skapa\r\nförutsättningar för en positiv ekonomisk, ekologisk\r\noch fortsatt demokratisk utveckling i de\r\nösteuropeiska länderna. Även det kräver ett\r\nkraftfullt och effektivt internationellt samarbete.</pre><pre>Allt detta är skäl som talar för en samarbetsstruktur\r\nav det slag som EG representerar. Funnes inte EG,\r\nskulle vi vara tvungna att uppfinna det. Däremot\r\ninnebär naturligtvis inte detta att Sverige absolut\r\nmåste var med. Vi kan stå vid sidan av. Självklart\r\nkan vi göra det, och låta andra lösa de europeiska\r\nproblemen åt oss. Men det innebär naturligtvis att\r\nvi väljer att inte delta i lösningen av de europeiska\r\nproblemen.</pre><pre>Självfallet finns det här ett demokratiskt dilemma.\r\nOm vi väljer att delta, innebär det naturligtvis\r\nockså att vi måste finna oss i att det blir\r\ngemensamma lösningar som berör oss starkt, men\r\nsom inte är utformade precis så som de skulle ha\r\nvarit utformade om vi hade bestämt enbart för oss\r\nsjälva. Det val vi står inför är att antingen försöka\r\nbestämma så mycket som möjligt för oss själva och\r\navstå från att påverka den större europeiska\r\nhelheten eller att avstå en del av vår\r\nsjälvbestämmanderätt för att delta i utformandet av\r\nden större europeiska helhet som också vi är väldigt\r\nmycket beroende av.</pre><pre>Det demokratiska dilemmat med EG är inte den\r\nföreställning som Gudrun Schyman för till torgs, att\r\nEG:s institutioner och beslutssystem skulle vara så\r\nförfärligt odemokratiska. Det demokratiska\r\ndilemmat ligger naturligtvis i att för ju större\r\nområden besluten fattas, desto större blir avståndet\r\nmellan väljare och beslutsfattare. Det är en\r\nofrånkomlig situation.</pre><pre>Den realitet som vi måste inse är att en lång rad för\r\noss avgörande frågor till sin karaktär är sådana att\r\nde kräver internationella lösningar, att det blir\r\ninternationella lösningar vare sig vi vill det eller\r\ninte. Frågan är: Skall vi delta i dem eller skall vi i\r\nstället anpassa oss till beslut som andra har fattat?</pre><pre>Självfallet måste en slutgiltig bedömning också utgå\r\nifrån vad detta innebär i praktiken. Om vi vill delta\r\ni EG-samarbetet måste vi också finna oss i lösningar\r\nsom inte är skräddarsydda för oss, utan som är\r\ngemensamma lösningar för ett större område. Det\r\nkommer vi bl.a. att klargöra i den\r\nförhandlingsprocess som nu kommer att sätta i\r\ngång. Därför vill jag hävda att den\r\nförhandlingsprocessen blir verkligt betydelsefull\r\nför en slutbedömning av EG-medlemskapets\r\nkonsekvenser för Sverige.</pre><pre>Jag vill peka på några viktiga problemområden. Ett\r\nav dem gäller miljön.</pre><pre>Miljön är, som jag sade tidigare, ett av de viktigaste\r\nskälen för EG-samarbetet. Men detta innebär\r\nnaturligtvis också vissa problem för oss, framför allt\r\nnär det gäller krav på varors utformning. Det är\r\nframför allt viktigt att vi i\r\nmedlemskapsförhandlingar ser till att få behålla de\r\nspeciallösningar som vi lyckats få igenom i EES-\r\navtalet.</pre><pre>Ett annat viktigt problemområde är\r\nregionalpolitiken. EG har långtgående\r\nregionalpolitiska ambitioner, men de kriterier man\r\ni första hand tillämpar inom EG, hög arbetslöshet\r\noch fattigdom, är inte så tillämpbara på oss. Hos oss\r\nhandlar det mer om gles bebyggelse, långa avstånd\r\noch hårt klimat. Vi måste se till att få respekt inom\r\nEG för den typen av problem som utgångspunkt för\r\ni varje fall våra egna regionalpolitiska insatser.</pre><pre>Detta gäller också jordbruket, som är ett av de\r\nområden som kommer att beröras allra starkast om\r\nvi blir medlemmar i EG. Även här måste vi få\r\nförståelse för de speciella problem som vi har, t.ex.\r\nbeträffande Norrlandsjordbruket.</pre><pre>Säkerhetspolitiken är ett viktigt område. Vi har\r\nslagit fast att vi avser att bibehålla vår alliansfrihet.\r\nDet förekommer olika spekulationer om huruvida\r\ndet blir möjligt, huruvida det kommer att godtas\r\neller inte. Det hör också till de saker som måste\r\nklargöras i förhandlingarna med EG. Även om\r\nförhandlingarna aldrig kan ändra på EG:s\r\ngrundläggande regelsystem, avgör de i hög grad hur\r\nreglerna kommer att tillämpas på oss. Det innebär\r\ni sin tur ett viktigt beslutsunderlag när väljarna skall\r\nta ställning i en folkomröstning.</pre><pre>Det är riktigt, som Gudrun Schyman har påpekat,\r\natt det i dag finns en stor skillnad mellan\r\nväljaropinionen och den opinion som är företrädd\r\nhär i riksdagen. Det intressanta är att denna\r\ndiskrepans inte har slagit igenom i\r\nopinionsmätningar för enskilda partier. Väljarnas\r\npartisympatier styrs tydligen fortfarande inte\r\nsärskilt mycket av deras inställning i EG-frågan.\r\nDet gör det naturligtvis desto viktigare att slå fast\r\natt det är folkomröstningen som avgör den här\r\nfrågan. Väljarna får ett tillfälle att slutgiltigt avge\r\nsitt omdöme, oberoende av sina vanliga\r\npartisympatier. Då är det viktigt att vi som politiker\r\nförser väljarna med ett allsidigt och sakligt\r\nbeslutsunderlag och att vi avstår från\r\nskräckpropaganda i den ena eller den andra\r\nriktningen, vilken det tyvärr finns alltför mycket av\r\ni debatten i dag.</pre><pre>Det betänkande vi har att ta ställning till i dag\r\ntycker jag på ett bra sätt speglar den väg som vi\r\nmåste fortsätta i processen mot ett EG-\r\nmedlemskap. Sedan är det som sagt väljarna som\r\nfår fälla sin dom.</pre><pre>Jag yrkar bifall till utskottets hemställan.</pre><pre>Anf. 115  GUDRUN SCHYMAN (v): replik:</pre><pre>Herr talman! Jag skall kommentera det som Pär\r\nGranstedt sade om Vänsterpartiets väg. Han sade\r\natt han tycker att det vore tråkigt om Vänsterpartiet\r\nväljer isoleringens väg i vad gäller medverkan i\r\nEES-utskottet. Då vill jag säga så här: Det är\r\nfaktiskt de andra partierna som väljer om\r\nVänsterpartiet skall vara med eller inte. Vi har sagt\r\natt vi kräver en ordinarie representation. Vi har\r\nsagt att det här är ett extraordinärt ärende, som ett\r\nextraordinärt utskott skall hantera under en\r\nextraordinär tid med en extraordinär\r\narbetsbelastning. Det går inte att på ett seriöst sätt\r\ndelta i arbetet med varianten extrasuppleant. Det\r\när vår erfarenhet efter att ha gjort det i utskotten\r\nunder ett års tid. Det är faktiskt mycket svårt.</pre><pre>Då tycker man att det, när den här viktiga frågan\r\nkom upp, borde ha varit rimligt att de andra\r\npolitiska partierna såg till att Vänsterpartiet kunde\r\nmedverka på självklara villkor. Vänsterpartiet är\r\ndet enda parti som är kritiskt och som stöds av en\r\nstor opinion som vi på det sättet skulle kunna\r\ninformera. Det är inte mycket vi begär. Det handlar\r\nom att antingen ge oss en ordinarie plats eller utöka\r\nantalet ledamöter i utskottet. Det är fullt möjligt.\r\nNär Miljöpartiet kom in i riksdagen valde en\r\nmajoritet att säga ja till att utöka antalet platser i\r\nuskottet för att på det sättet lösa problemet. Det är\r\ninte fråga om regler där riksdagen står över\r\npolitiken, utan det är faktiskt politiska beslut. Det\r\när det som är allvarligt i denna fråga. Men det är\r\nsom sagt ert ansvar och inte vårt.</pre><pre>Pär Granstedt talar om att det är nödvändigt med\r\nkraftfullt och effektivt beslutsfattande i det\r\neuropeiska samarbetet. Det håller jag fullständigt\r\nmed om. Det gäller miljöfrågorna,\r\nsäkerhetspolitiken, regionalpolitiken och alla de\r\nområden som Pär Granstedt räknade upp, men det\r\nbeslutsfattande som sker inom EG är inte kraftfullt\r\noch effektivt. Det avspeglar inte politiska\r\nmajoriteter och folkviljor. Det är problemet. Alla\r\nde regler som man skulle vilja bestämma om, om\r\nman är seriös t.ex. när det gäller miljöfrågorna, kan\r\nman inte fatta politiska beslut om, för det strider\r\nmot EG:s grundlagar. Där är det hela tiden\r\nföreträde för de fyra friheterna. Det går inte att\r\nfatta politiska beslut som inskränker de fyra\r\nfriheternas företräde. Det gör att man inte kan\r\nstifta lagar som begränsar dessa fyra friheter. Det är\r\növer huvud taget inte möjligt. Det gör att den här\r\ninstitutionen inte är effektiv utifrån en politisk\r\nbetraktelse. Den kan vara effektiv för att befrämja\r\nden ekonomiska tillväxten, men den är inte\r\npolitiskt effektiv om man anser att det är\r\nnödvändigt att bygga politiska motmakter för att\r\nreglera den marknadsekonomi som finns i\r\nVästeuropa och för att reglera verkningarna.</pre><pre>Anf. 116  PÄR GRANSTEDT (c) replik:</pre><pre>Herr talman! Först till frågan om utskottsarbetet.\r\nJag förstår mycket väl att Vänstern gärna hade velat\r\nha en ordinarie suppleantplats, och att det hade\r\nvarit mycket bättre. Men även den\r\nextrasuppleantplatsen och den speciella rätten att\r\nlägga ett särskilt yttrande redan är mer än vad\r\nVänstern kan begära av egen kraft. Redan det är ett\r\nextra erbjudande från övriga partier.</pre><pre>Nu finns stolen där, platsen finns till Vänsterns\r\nförfogande, om ni vill ha den. Vill ni delta i\r\nsamarbetet, sammanträdena, diskussionerna,\r\nframföra era synpunkter, lägga yttranden till\r\nprotokollet, så var så goda, ni har rätten! Om ni\r\navstår från den möjligheten, så kom inte och skyll\r\npå oss andra. Då har ni alltså avstått från den stol\r\nsom står till ert förfogande, därför att det inte är\r\ntillräckligt mycket. Men skyll inte på andra för att\r\nni inte kan delta i arbetet, för den möjligheten har\r\nju faktiskt erbjudits er.</pre><pre>Gudrun Schyman håller alltså med om att vi\r\nbehöver ha ett kraftfullt beslutsfattande på det\r\ninternationella planet när det gäller bl.a.\r\nmiljöfrågor och sociala frågor. Det tycker jag är\r\nglädjande. För en stund sedan talade Gudrun\r\nSchyman om ordet ''överstatligt'' som ett fult ord --\r\ndet lät så. Ett kraftfullt internationellt\r\nbeslutsfattande innebär i praktiken någon form av\r\növerstatlighet.</pre><pre>Då tycker inte Gudrun Schyman att EG är\r\ntillräckligt effektivt. Det kan man naturligtvis alltid\r\nha synpunkter på. Det är ändå att konstatera att\r\nEG har kunnat införa en lång rad minimikrav både\r\npå miljöområdet och på det sociala området som\r\ndriver de mest eftersläntrande länderna framåt.\r\nDet händer en hel del positivt genom EG:s\r\nbeslutsfattande, säkert inte tillräckligt mycket, men\r\nvar gör det det här i världen?</pre><pre>Om nu Gudrun Schyman har en idé om ett ännu\r\neffektivare europeiskt beslutssystem på dessa\r\nområden, vore det väldigt intressant att ta del av\r\nden. Det efterlyses ofta i debatten vad ert alternativ\r\när för att lösa de europeiska problemen. Ni talar om\r\natt vi skall ha fortsatt handel osv., och det är säkert\r\nbra. Men vad är ert alternativ för att lösa de\r\ngemensamma europeiska problemen på\r\nmiljöområdet, på det sociala området, på det\r\nekonomisk-politiska området? Gudrun Schyman\r\nantydde här någonting. Det skulle vara mycket\r\nintressant att höra vad det är.</pre><pre>Anf. 117  GUDRUN SCHYMAN (v) replik:</pre><pre>Herr talman! Det jag antyder är att jag inte tycker\r\natt det är effektivt om man har en beslutsordning\r\nsom ser ut på det sättet att de länder som har högre\r\nambitioner, som vill någonting mer, som har\r\nkommit längre i t.ex. synen på miljöfrågorna, som\r\nhar en mer medveten politik, genom den typ av\r\növerstatliga beslut som EG fattade i sitt ministerråd\r\nhämmas i att utöva sin politik och hålls tillbaka. Det\r\nmenar jag är ett felaktigt internationellt samarbete.\r\nDet är inte effektivt. Miljöfrågorna är ett väldigt\r\nbra exempel på hur enskilda länder med höga\r\nambitioner, formade utifrån en miljömedveten\r\nopinion har drivit på och utvecklat synen på\r\nmiljöfrågorna. Vissa länder har gått i förväg, andra\r\nkan ta efter. Den möjligheten existerar inte i EG.\r\nDet som det inte finns en majoritet för blir\r\ningenting av. Det tycker jag inte är effektivt. Den\r\ntypen av överstatlighet vill jag inte ha. Jag tycker\r\nvisst att man kan fatta överstatliga beslut, men de\r\nskall vara formade utifrån varje lands\r\nsjälvbestämmanderätt. Det måste finnas en\r\ndemokratisk process i botten för de överstatliga\r\nbesluten. Det kan inte vara så att enskilda\r\nmedlemsländer som vill någonting mer är\r\nförhindrade att fatta sådana beslut. För mig är det\r\nfullständigt avgörande.</pre><pre>Sedan till frågan om EES-utskottet. Det är inte en\r\norimlig begäran att kräva en full representation i\r\ndet extraordinära utskott som skall behandla den\r\nextraordinära frågan under en extraordinärt kort\r\ntid. Det krävs en effektivitet också i det, och för det\r\nkrävs en full representation. Det är fullt möjligt för\r\ner andra att säga: Självklart skall Vänsterpartiet ha\r\nen full representation i det här utskottet, särskilt\r\nmed tanke på hur opinionsläget är.</pre><pre>Anf. 118  PÄR GRANSTEDT (c) replik:</pre><pre>Herr talman! Nej, det är naturligtvis inte en orimlig\r\nbegäran, men det är en begäran som ni ändå inte\r\nfick stöd för. Då är frågan: Varför inte utnyttja den\r\nmöjlighet som ni nu ändå får att delta i alla\r\nsammanträden och diskussioner och lämna era\r\nsynpunkter? Det är bara den fråga jag ställer.</pre><pre>Det är intressant att konstatera att Gudrun\r\nSchyman är för ett överstatligt beslutsfattande. Jag\r\nväntar fortfarande på att få höra vad ni har för plan\r\nför hur man skall åstadkomma detta överstatliga\r\nbeslutsfattande. Om ni tycker att det är viktigt,\r\nmåste ni ha något slags förslag till hur vi skall gå till\r\nväga att faktiskt i sinnevärlden åstadkomma detta\r\növerstatliga beslutsfattande på dessa viktiga\r\nområden.</pre><pre>Gudrun Schymans beskrivning av hur EG fungerar\r\nvar inte riktigt korrekt. Det finns naturligtvis\r\nområden där det finns hämningsfaktorer. Det\r\ntycker jag också är litet besvärande. Det är när\r\nsärregler kan få karaktären av handelshinder. Då\r\nfinns det svårigheter, även om det där också finns\r\nvissa möjligheter. Det är en nackdel. Men det är\r\nnaturligtvis samtidigt viktigt att främja en handel\r\ninom området. Men i övriga områden finns stora\r\nmöjligheter för enskilda medlemsländer att gå\r\nvidare och gå före. När det gäller utsläppsnormer,\r\nsom ju utgör en väldigt stor del av miljöpolitiken,\r\när det fritt fram att ha en högre ambitionsnivå som\r\nmål. Likaså är det i fråga om det sociala\r\ntrygghetssystemet fritt fram för enskilda\r\nmedlemsländer att ha en högre ambitionsnivå. När\r\ndet gäller samhällsservicen är det också fritt fram\r\natt ha en högre ambitionsnivå. Så det är på relativt\r\nbegränsade områden som det finns hämningar.</pre><pre>Det är roligt att notera de olika förtecknen. När\r\nman hör Gudrun Schyman tala om detta, påminner\r\ndet om Moderaternas sätt att diskutera\r\nutbildningsfrågor.</pre><pre>Det gäller ju att få dem som är mest framåt att\r\nutvecklas. Det är dem som man skall satsa på. Om\r\neftersläntrarna kommer efter spelar mindre roll.\r\nEG erbjuder ju ett sätt att få med sig de svagaste i\r\nEuropa för att de skall kunna föra en bättre\r\nmiljöpolitik och en bättre socialpolitik. Det är klart\r\natt detta kan innebära vissa hämningar för de allra\r\nbästa att kunna bli ännu bättre, vilket i och för sig\r\när beklagligt. Men möjligheten att få med sig\r\neftersläntrarna är så pass viktig att det i någon mån\r\nkan motväga de nackdelar som finns för de allra\r\nbästa när det gäller vissa områden.</pre><pre>Anf. 119  MARGARETA VIKLUND (kds):</pre><pre>Herr talman! ''Världsfreden kan inte bevaras utan\r\nskapande ansträngningar''. Så inledde\r\nutrikesminister Robert Schuman sin berömda\r\ndeklaration från den 9 maj 1950. Den dagen\r\nbetecknas som EG:s födelsedag. Det var den dagen\r\nsom Schuman på den franska regeringens vägnar\r\ninbjöd alla europeiska länder att göra produktion\r\noch konsumtion av kol och stål till en gemensam\r\nangelägenhet.</pre><pre>Tanken med Kol- och stålunionen var att eftersom\r\nrustningsindustrin helt och hållet var beroende av\r\nkoloch stålproduktionen, skulle gemenskapen\r\nkring denna produktion göra varje krig mellan\r\nFrankrike och Tyskland inte bara otänkbart utan\r\näven materiellt sett omöjligt.</pre><pre>Man trodde att en sådan gemenskap skulle -- utöver\r\natt trygga freden -- höja Europas levnadsstandard\r\noch också frigöra medel för en utveckling av den\r\nafrikanska kontinenten. Här framkom för första\r\ngången tanken att att vinsterna för en samordning\r\ntill en del skulle tillfalla tredje världen. För mig är\r\ndessa två grundvärderingar de viktigaste\r\nanledningarna till att jag är positiv till ett\r\nmedlemskap i EG och för att vi i kds har tagit\r\nställning för EG.</pre><pre>Efter en viss tröghet i portgången samverkade flera\r\norsaker till att integrationsprocessen tog ny fart i\r\nmitten av 1980-talet. För det första utvidgades EG\r\ntill att även omfatta Spanien och Portugal, vilket\r\nhar hjälpt dessa länder att erhålla politisk stabilitet\r\noch ekonomisk utveckling. Men viktigast var det\r\nyttre tryck som uppstod genom att Europa halkade\r\nefter USA och Japan i den ekonomiska\r\nutvecklingen. Den ekonomiska nedgången i\r\nEuropa under 1970-talet orsakad av bl.a. två\r\noljekriser, med stigande arbetslöshet som följd blev\r\nen drivkraft för arbetet med den inre marknaden.</pre><pre>Siktet är nu inställt på att utforma en gemensam\r\nekonomisk politik, socialpolitik och utrikespolitik.\r\nUtvecklingen går med accelererande hastighet.</pre><pre>De flesta länderna i både Öst- och Västeuropa\r\nförbereder sig nu för ett ökat samarbete inom de\r\nEuropeiska gemenskaperna, EG. Målet är en\r\npolitisk union, byggd på subsidiaritetsprincipen.</pre><pre>Kristdemokraternas vision för det nya och enade\r\nEuropa bygger på gemenskapstanken. Tanken är\r\natt skapa så goda och nära relationer mellan folken\r\natt krig aldrig mer skall bli möjliga. Vi anser att\r\nmålet skall nås genom att man skall bygga upp ett\r\nnätverk av samarbete på det mänskliga, kulturella\r\noch handelspolitiska planet. Frukterna av det\r\nsamarbetet skall även delas med människor i den\r\ntredje världen.</pre><pre>Gemenskapen skall grundas på\r\nsubsidiaritetsprincipen. Den innebär att beslut skall\r\nfattas på lägsta möjliga effektiva nivå. En uppgift\r\nskall i första hand skötas av den person eller\r\ngemenskap som befinner sig närmast uppgiften,\r\nenligt den kristdemokratiska synsättet.</pre><pre>De överordnade gemenskapernas, t.ex.\r\nkommunernas, de regionala organens, staternas\r\noch de europeiska gemenskapernas uppgift är\r\nsubsidiär, dvs. stödjande. De skall genom\r\nlagstiftning, utbildning, bidrag osv. hjälpa de\r\nmindre gemenskaperna att sköta sina uppgifter. De\r\növerskrider sina befogenheter om de t.ex.\r\nsystematiskt försöker överta individers, familjers\r\noch andra gruppers och regioners uppgifter. Men\r\ndet behövs också överstatliga organ, såsom EG och\r\nFN, för att lösa olika internationella problem.\r\nÄven Europa är en del i ett större sammanhang.</pre><pre>Subsidiaritetsprincipen är också viktig vid\r\nfördelningen av makt och befogenheter mellan och\r\ninom EG:s institutioner, medlemsstaterna, de\r\nregionala organen, landstingen, kommunerna,\r\nfamiljerna och ytterst de enskilda individerna.</pre><pre>Kds syn på subsidiaritetsprincipen stämmer väl\r\növerens med definitionen av det begreppet i\r\nunionsfördraget från Maastricht. Gemenskapen\r\nskall endast agera, om inte de eftersträvade syftena\r\nkan uppnås av medlemsländerna. Varje land är\r\nansvarigt för sitt agerande enligt de överenskomna\r\nreglerna.</pre><pre>Kds har som aktiv medlem i EUCD, den\r\nkristdemokratiska unionen, och som associerad\r\nmedlem i EPP möjligheter att från insidan följa och\r\ndelta i den ideologiska debatten och det praktiska\r\nintegrationsarbetet i Europa. I EUCD finns både\r\npartier som mycket aktivt bidragit till grundandet\r\nav EG och partier verksamma i länder som ännu\r\nstår utanför.</pre><pre>Kristdemokraterna är utan tvivel den politiska\r\nrörelse som hittills har betytt mest för enandet av\r\nEuropa och tillkomsten av EG. Det är angeläget att\r\nunderstryka att de europeiska kristdemokraterna\r\ninte har ett snävt EG-perspektiv, utan att de lägger\r\nmycket stor vikt vid att utveckla relationerna till\r\nCentral- och Östeuropa, men även med den övriga\r\nomvärlden och vid att avlägsna de hinder och\r\nbarriärer mellan människor som restes efter andra\r\nvärldskriget. Därför är påståendet att EG kommer\r\natt höja murarna mot omvärlden på grund av att de\r\ninre gränserna rivs felaktigt. Tvärtom,\r\nkristdemokraterna i EG kommer att vaka över att\r\nEG:s internationella ansvar bibehålls och\r\nfördjupas.</pre><pre>De europeiska integrationssträvandena bygger\r\negentligen på samma utgångspunkter och har\r\nsamma motiv som våra nordiska länders strävan\r\nefter gemenskap, integration och samordning inom\r\nramen för samarbetet i Nordiska rådet.</pre><pre>Sverige hör till Europa. Jag anser därför att Sverige\r\nskall vara med och aktivt utforma framtiden för de\r\nnya gränslösa Europeiska gemenskaperna. De\r\nideologiska utgångspunkterna stämmer väl överens\r\nmed kds grundsyn.</pre><pre>Jag delar verkligen utskottets uppfattning att\r\nSverige på olika sätt berörs av de beslut som fattas\r\noch som kommer att fattas inom EG, vare sig vi är\r\nmedlemmar eller står utanför.</pre><pre>Om vi står utanför EG innebär det att vi får\r\ngenomföra en anpassning till EG utan att fullt ut\r\nkunna delta i utformningen av EG:s politik och\r\nlagstiftning. Jag anser att vi borde ha kommit in\r\ntidigare i EG. När vi kommer med är många,\r\nkanske de flesta, lagar och förordningar fastställda.\r\nOm vi hade varit med tidigare, hade vi på ett annat\r\nsätt kunnat påverka utformningen av dem. Detta är\r\nen kritik mot tidigare förd politik. Däremot måste\r\nden återstående EG-debatten inriktas på att\r\ndiskutera det som inte berörs av EES-avtalet, ty det\r\nsom står där är ju redan klart.</pre><pre>Just nu arbetar man inom EG-kommissionen med\r\natt se på vilka förutsättningar Sverige har för att\r\nfölja de lagar och påta sig de förpliktelser som ett\r\nmedlemskap medför.</pre><pre>Egentligen känner jag mig stolt över att vi från\r\nvikinganationen Sverige diskuteras ute i Europa,\r\nom vi är värdiga att bli fullvärdiga medlemmar i en\r\neuropeisk gemenskap. Det är ju vad det handlar\r\nom. Och naturligtvis är vi värdiga. Det går inte att\r\nvi, om vi vill överleva, isolerar oss som några slags\r\nnordiska vikingar i Östersjön. Vi måste in i den\r\nstörre gemenskapen, där vi också hör hemma.</pre><pre>Det är viktigt att Sverige nu i\r\nmedlemskapsförhandlingarna för fram Sveriges\r\nhöga krav, som har gällt för EES-förhandlingarna\r\nbeträffande skydd för hälsa, miljö och säkerhet.</pre><pre>Kds understöder de uttalanden som riksdagen vid\r\nflera tillfällen har gjort om att fortsatt aktivt stödja\r\nden svenska alkoholpolitiken, som innebär att en\r\navsevärt större vikt än tidigare skall läggas vid\r\nförebyggande insatser utifrån ett\r\nfolkhälsoperspektiv.</pre><pre>Integrationsarbetet från svensk sida får inte drivas\r\nså, att en effektiv svensk alkoholpolitik försvåras.\r\nBeträffande skatter på alkoholprodukter har\r\nriksdagen bl.a uttalat att målet för ett svenskt\r\ndeltagande i integrationsprocessen bör vara att de\r\nsociala och hälsomässiga strävandena inom den\r\nsvenska politiken inte får försvagas. Vi i kds\r\nunderstryker att hälsoaspekten, inkl. den totala\r\nalkoholkonsumtionen, måste lyftas fram i\r\nförhandlingarna.</pre><pre>Miljöarbetet inom EG spelar en viktig roll genom\r\natt vara normbildande för miljöarbetet på ett\r\nglobalt plan. GATT har exempelvis fått impulser\r\nfrån det arbete som bedrivs inom EG och seriöst\r\nbörjat intressera sig för miljökonsekvenser.</pre><pre>Ett miljömedvetet EG kan innebära ökad\r\nhandlingskraft i det internationella\r\nförhandlingsmaskineriet. Det behövs med de\r\nallvarliga miljöhot som uttunningen av ozonlagren\r\noch globala klimatförändringar utgör.Ett svenskt\r\nmedlemskap i EG skulle kunna höja Europas\r\nmiljömedvetande ännu mer.</pre><pre>Naturligtvis är vi kristdemokrater angelägna om att\r\narbetslösheten skall hållas på så låg nivå som\r\nmöjligt. Helst såge vi naturligtvis att det inte fanns\r\nnågon arbetslöshet. Jag är så naiv att jag tror att\r\ngenom att arbetsmarknaden mot Europa öppnas,\r\nökar också möjligheterna till arbetsbyte och en\r\nvidare arbetsmarknad. Här tror jag att det är viktigt\r\natt vi som tillhör en äldre generation ''puschar'' på\r\nvåra ungdomar, så att de skaffar sig gedigna\r\nutbildningar. Efterfrågan på utbildad arbetskraft är\r\nhög, men efterfrågan på kvinnligt dominerade\r\nyrken är mindre jämfört med de yrken som\r\ndomineras av män. Det betyder bl.a. att vi måste se\r\ntill att våra flickor, våra döttrar, skaffar sig breda\r\nutbildningar, gärna inom områden som inte är\r\ntraditionellt kvinnliga arbetsområden.</pre><pre>Kristdemokraterna inom EG arbetar också för\r\njämställdhet mellan kvinnor och män. Vi i kds vill\r\nockså verka för en jämlik representation mellan\r\nkvinnor och män i EG:s olika råd och församlingar.</pre><pre>Vi anser att principen om att ha möjlighet att\r\nförsörja sig själv måste gälla. Det är i EG-\r\nsammanhang, liksom i vårt land, inte fråga om\r\nstorleken på den offentliga sektorn som skall\r\nbestämma graden av valfrihet i förvärvsfrekvens.\r\nSamhället skall garantera en grundtrygghet för alla.\r\nMen produktionen av bra vård-  och\r\nomsorgstjänster behöver inte ske i offentliga\r\nproducentmonopol. Den kan lika gärna ske i\r\nalternativa former med en mångfald av vårdgivare,\r\nverksamma i olika företagsformer, både i Sverige\r\noch i EG.</pre><pre>Det är också viktigt att Sverige är pådrivande i\r\nfrihandelsvänlig riktning. Till alla dem som säger\r\natt importen från u-länderna kommer att minska\r\nom vi går med i EG kan jag meddela att den\r\nsvenska importen från u-länderna för närvarande\r\när ca 8 %, medan EG-ländernas import från u-\r\nländerna är ca 15 %.</pre><pre>Jag började mitt inlägg med grundbultarna bistånd\r\noch fred. Jag tänker avsluta med dem också.</pre><pre>I sitt politiska arbete utvecklar kristdemokraterna i\r\nEG mycket konkret ansvaret för tredje världen.\r\nDet sker ideologiskt utifrån solidaritetsprincipen,\r\npraktiskt i ett allt närmare samarbete mellan\r\nnationerna och EG. En huvudlinje är att vid sidan\r\nav de offentliga hjälpprogrammen stödja de\r\nfrivilliga organisationernas arbete. EPP uppmanar\r\ni sitt aktionsprogram EG att erkänna det\r\ngemensamma ansvaret för att få ett slut på den\r\nskandalösa situation som innebär att en stor del av\r\nmänskligheten lider och att miljoner män, kvinnor\r\noch barn årligen hotas av förnedrande död i svält\r\noch umbäranden.</pre><pre>Redan i dag ger EG-kommissionen bistånd och\r\nstöd till 69 afrikanska, karibiska och\r\nstillahavsländer, vilka är anslutna till den s.k. Lomé-\r\nkonventionen, som också har undertecknats av ett\r\nantal länder i Asien och Latinamerika, flertalet av\r\nde länder i Medelhavsområdet som inte är\r\nmedlemmar i EG samt länderna i Central-  och\r\nÖsteuropa.</pre><pre>För att åstadkomma minskade klyftor mellan rika\r\noch fattiga länder räcker det inte med en ambitiös\r\nbiståndspolitik. Kds vill inom EG verka för att en\r\nmer solidarisk handelspolitik utformas gentemot u-\r\nländerna. Vi kommer att inom EG arbeta för att\r\nbiståndspolitiken skall omfatta även miljöbistånd\r\ntill bl.a. Östeuropa. Kds ser det också som viktigt\r\natt ambitionsnivån höjs till 2 % i vad gäller\r\nbiståndens storlek.</pre><pre>När det gäller frågan om fred kommer jag in på det\r\nmer praktiska planet. Jag anser att frågan om fred\r\noch mänskliga rättigheter måste få ett mycket\r\nstörre utrymme i skolan och i samhället i stort. Det\r\ngäller både för vårt land och för länderna i EG.</pre><pre>Det har i vårt land inte funnits tillräcklig insikt om\r\natt rättvisa, fred, frihet och utveckling hör samman\r\ni ett inbördes samspel för jordens fortsatta existens.</pre><pre>För att dessa frågor skall tas upp och bearbetas\r\nmåste föräldrar, lärare, barnomsorgspersonal och\r\nungdomsledare ges kunskap och utbildning, så att\r\nde i större omfattning än hittills kan engagera sig i\r\nfredsfrågan i ett vidare sammanhang och föra\r\nfredstankarna vidare. Det handlar om fostran och\r\npåverkan i vårt land och i EG-länderna.</pre><pre>Herr talman! Jag yrkar bifall till utskottets\r\nhemställan.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>7 §  (forts.) f415 &gt; Sverige och EG (forts. UU24)</pre><pre>Anf. 120  GÖRAN LENNMARKER (m):</pre><pre>Herr talman! EG-frågan har tagit ytterligare ett steg\r\nframåt genom de medlemsansökningar som nu har\r\naviserats från först Finland, sedan Norge och\r\nnumera också Schweiz.</pre><pre>Den utvecklingen kan sägas bekräfta den\r\nbedömning som vi har gjort från svensk sida,\r\nnämligen att det är ett logiskt steg att gå från ett\r\nEES-avtal, som i betydande utsträckning ger\r\ntillgång till EG och dess inre marknad, till att söka\r\nmedlemskap -- de materiella fördelar som EES ger\r\nbehöver kompenseras både med det inflytande som\r\nmedlemskapet ger och de vidare\r\nsamarbetsmöjligheter som ligger i medlemskapet\r\njämfört med EES.</pre><pre>Detta är också ett fullföljande, kan man säga, av en\r\nlång svensk utvecklingslinje. Vi har alltsedan mitten\r\nav 1800-talet -- kontinuerligt under denna långa\r\ntid -- utvecklat vårt samarbete med andra länder.\r\nUtrikeshandeln som proportion av vår ekonomi har\r\nhela tiden ökat. Vi har ständigt knutit närmare\r\nförbindelser med andra länder. Vi har nu kommit\r\ntill en punkt där det kan vara naturligt att fortsätta\r\noch utvidga internationaliseringen med både EES-\r\navtal och, i nästa steg, medlemskap.</pre><pre>Det ligger helt enkelt i en svensk tradition att gå\r\nvidare. Det bryter inte en svensk tradition, utan det\r\när ytterligare steg på vägen i den\r\ninternationalisering som vi i nu snart ett och ett\r\nhalvt sekel har genomlevt i Sverige och som också är\r\nförutsättningen för den välståndsutveckling som vi\r\nhar genomgått alltsedan 1860-talet. Det finns ingen\r\nmöjlighet att bygga upp ett välstånd om man inte\r\nhar ett omfattande internationellt samarbete. Det är\r\nsärskilt viktigt för små länder och för moderna\r\nekonomier.</pre><pre>Utvecklingen med ytterligare ansökningar\r\nunderstryker också det faktum att EG i allt högre\r\ngrad är centralpunkten i det europeiska samarbetet.\r\nHela Västeuropa är knutet till EG i en eller annan\r\nform. Turkiet, Cypern och Malta har också avtal\r\nmed EG. Och nu har genom de avtal som slöts i\r\nhöstas de första i det tidigare Östeuropa i\r\norganiserad form sökt sig till EG. Det här kommer\r\natt fortsätta.</pre><pre>Det understryker också, att skall man samarbeta i\r\nEuropa finns det få punkter att samarbeta om vid\r\nsidan av EG. Vi har Europarådet med dess stora\r\nbetydelse för demokrati och mänskliga rättigheter;\r\ndet kommer säkert att fortsätta, och det är mycket\r\nbra. På säkerhetsområdet har vi ESK, där vi är\r\nmed, och NATO, där vi inte är med. Men i övrigt\r\nhar vi egentligen inga fasta samarbetsstrukturer i\r\nEuropa, utan det är EG som kommer att växa ut och\r\nta till sig de områden där man behöver samarbeta.\r\nMöjligheterna att hitta alternativa samverksformer,\r\nvid sidan av EG, kommer att vara mycket små.\r\nDärför kommer naturligtvis de på nej-sidan som\r\nsäger att man skall hitta andra\r\nsamarbetsmöjligheter att få mycket svårt att tala om\r\nvari de består.</pre><pre>Herr talman! Jag skulle dock något vilja\r\nkommentera opinionsutvecklingen i Sverige när det\r\ngäller EG-frågan. Den kan grovt sägas ha haft ett\r\nförsta stadium när tanken på ett EG-medlemskap\r\nväckte en stor respons hos det svenska folket.\r\nSpontant kom tre fjärdedelar eller någonting sådant\r\natt se ett EG-medlemskap som någonting riktigt och\r\nnaturligt. Man kände spontant det positiva i det här.</pre><pre>Nu har vi kommit in i en andra, mer\r\nproblemorienterad fas. Det ligger nog i sakens natur\r\natt man har en problemorienterad fas: Man går\r\nigenom de olika detaljerna; det blir problemen och\r\ndetaljerna som kommer i fokus. Man arbetar sig\r\nigenom problemen. Alla västliga, öppna\r\ndemokratier fungerar på så sätt att massmedia och\r\nnyhetsförmedling koncentrerar sig på problemen.\r\nDet stora och det positiva glider lätt förbi -- kanske\r\nen rubrik en dag eller två -- medan problemen av\r\nnaturliga skäl fokuseras.</pre><pre>Vi kommer att ha den här fasen en lång tid\r\nframöver. Vi kommer nu i höst att få en granskning\r\nav EES-avtalet, och det kommer naturligtvis att ge\r\nproblem. Vi har bekymmer, och vi skall anpassa oss\r\noch sådana saker.</pre><pre>Vi kommer nästa vår att ha genomförandet av\r\nEES -- det kommer av naturliga skäl återigen att bli\r\nproblemfokuserat.</pre><pre>Vi skall sedan ha förhandlingar under 1993, och det\r\när samma sak där. Vi vet att det som man nu är\r\növerens om och som går bra går fort förbi, och\r\nproblempunkterna, där man kanske grälar och\r\nstannar klockan och tar till alla de andra\r\nmekanismer man har för att lösa problemen,\r\nkommer att finnas kvar på näthinnan. När man\r\ntittar på TV-nyheterna på kvällen är det ofta de\r\nnegativa rubrikerna som kommer att dominera.</pre><pre>Samtidigt vet vi att det kommer en tredje fas,\r\nnämligen beslutsfasen, när det svenska folket så\r\nsmåningom går att fatta beslut i frågan. Då är vi i\r\nnågon mån tillbaka i huvudfrågorna, där man skall\r\nväga detaljerna mot helheten -- snuset mot freden i\r\nEuropa, för att formulera det litet drastiskt.</pre><pre>Vi kommer också att göra en annan vägning,\r\nnämligen att säga ja mot att säga nej. Då, om inte\r\nförr, kommer sanningens minut för dem som\r\nrepresenterar nej-sidan. Då skall man tala om vad\r\nen nej-röst innebär. Om jag stoppar en nej-röst i\r\nvalurnan på folkomröstningsdagen -- vad innebär\r\ndå detta nej?</pre><pre>Nej-sidan kommer att få betydande bekymmer när\r\nman skall definiera vari detta nej består. Man har\r\nanledning att verkligen tala om vad det innebär i det\r\ndagliga livet. Innebär det t.ex. att Sverige skall\r\nbryta sig ur den inre marknad som vi då har varit\r\nmed i kanske i närmare två års tid? Skall vi ta oss ur\r\nden och bryta upp alla de regler och anpassningar\r\nsom då redan har genomförts?</pre><pre>Skall vi bryta oss ur ESA, denna EFTA-myndighet,\r\nsom tillsammans med EFTA-domstolen faktiskt har\r\nviss överstatlighet och där vi tillsammans med de\r\növriga nordiska länderna och de två alpina länderna\r\nhar ingått ett tag? Skall vi återinföra\r\ngränsregleringar, inte bara mot ett Danmark som är\r\nmed i EG utan även mot ett Norge och ett Finland\r\nsom i och för sig kan välja att stå utanför ett\r\nmedlemskap? -- Det här är frågor som nej-sidan då\r\nskall definiera.</pre><pre>Alternativet att allting blir som nu finns nämligen\r\ninte; det är ju annars en vanlig reaktion, som man\r\nofta hör: Om vi säger nej till EG blir det som nu.\r\nSpontant tänker man kanske ofta så: Genomför man\r\ninte en förändring blir det nuvarande bestående.\r\nMen här ligger, tror jag, den största förändringen\r\nnär man kommer till beslutssituationen -- man\r\nmåste faktiskt också veta vad ett nej innebär, och det\r\nåligger dem som förespråkar ett nej att tala om vad\r\nnejet innebär.</pre><pre>Nejet kan som sagt bestå i att man bedriver en\r\nisoleringspolitik, att Sverige skall bryta upp från det\r\nEG-samarbete som vi då under lång tid stegvis har\r\nbyggt upp. Eller också kan man välja ett\r\nrandstatsalternativ, där Sverige visst i stor\r\nutsträckning skall vara med i det samarbete som EG\r\nhar byggt upp för hela Europas räkning men inte\r\nskall ta steget fullt ut och ha inflytande. Det här\r\nkommer sist och slutligen kanske att bli det\r\nbestämmande i folkomröstningen.</pre><pre>Jag vill ta upp ytterligare en sak, herr talman, innan\r\njag avslutar mitt anförande, och det är något som\r\nMats Hellström i sitt tidigare inlägg sade\r\nbeträffande visionen av Europa. Jag tror att Mats\r\nHellström, som många socialdemokrater, faller\r\noffer för sin egen mytbildning. När det gäller mycket\r\nav det sociala i Europa är de socialistiska partierna\r\nett större problem, Mats Hellström, än de\r\nkonservativa eller de borgerliga.</pre><pre>Ser vi på EG kan vi konstatera att de länder som har\r\nen socialistisk regim har betydligt högre\r\narbetslöshet än de länder som har en borgerlig\r\nregim. Det är en regel som gäller i hela\r\nindustrivärlden över huvud taget.</pre><pre>Jag tror att Mats Hellström här faller offer för tron,\r\natt det faktum att man talar om vissa saker också\r\ninnebär att man uträttar mycket. Vi har ju under\r\nlång tid sett att Thatcher utmålats som\r\narbletslöshetens premiärminister. Men Mitterrand,\r\nsom hade en högre arbetslöshet och höjde\r\narbetlösheten mer, glömde man gärna bort. Felipe\r\nGonzález, som har betydligt högre arbetslöshet i det\r\nland där han nu under lång tid har varit\r\npremiärminister, glömmer man också lätt bort i det\r\nsammanhanget.</pre><pre>Faktum är att det inte vore så dumt om Mats\r\nHellström och andra kunde förmå en del av sina\r\nsysterpartier att bedriva en klokare politik. Det\r\nskulle vara bättre för t.ex. den höga arbetslösheten\r\ni Europa.</pre><pre>Det gäller faktiskt också det vi kallar för en aktiv\r\narbetsmarknadspolitik: att utbilda arbetslösa och\r\ninte bara låta dem gå kvar på bidrag. Det är en\r\nståndpunkt som i vissa europeiska länder anses vara\r\nen högerståndpunkt -- att ställa krav på arbetslösa.\r\nDärmed inte sagt att Mats Hellström skulle omfatta\r\nden synen. I Sverige har vi ju den uppfattningen att\r\ndet är klokt att utbilda och ställa krav på arbetslösa\r\nför att de skall få bidrag. Men jag kan försäkra Mats\r\nHellström att han har en betydande uppgift inom\r\nsocialistgruppen i Europa att övertyga om sådana\r\nidéer.</pre><pre>Med detta, herr talman, vill jag yrka bifall till\r\nhemställan i utrikesutskottets betänkande.</pre><pre>Anf. 121  MATS HELLSTRÖM (s) replik:</pre><pre>Herr talman! I sitt mycket sympatiska inlägg gav\r\nGöran Lennmarker på slutet ett tecken på just den\r\nhögerns svårighet att orientera sig i verkligheten\r\nsom jag tog upp före middagspausen. Det är nog\r\nrelativt lätt att belägga, att socialdemokratiska\r\nregeringar generellt har en större vilja att klara\r\narbetslösheten och är beredda att ta till mera medel\r\nför att åstadkomma detta än konservativa\r\nregeringar.</pre><pre>Frankrike är ett mycket intressant exempel. Där\r\nhade Mitterrands regering i början av 1980-talet\r\nambitionen att gå själv, att driva en egen politik,\r\nbl.a. just för att klara arbetslösheten. Ambitionen\r\nfanns där, men man misslyckades, och detta ledde\r\ntill att man nästan svängde 180 grader. När man\r\nmisslyckades med att föra denna så att säga\r\nensamma politik förstod den franska statsledningen\r\natt den politik som tidigare förts av Frankrike,\r\nsedan de Gaulles tid, var omöjlig. Det var då\r\nändringen kom. Det var då Frankrike aktivt gick in\r\nför att vara en konstruktiv samarbetspartner i EG\r\nmed de andra. Därmed lossnade ganska mycket av\r\nEG-samarbetet.</pre><pre>Detta var litet vid sidan av vad Göran Lennmarker\r\ntog upp.</pre><pre>Det är ingalunda ointressant och visar förvisso inte\r\npå att ambitionen att hålla nere arbetslösheten inte\r\nskulle funnits hos den regeringen. Jag menar nog att\r\nGöran Lennmarkers inlägg illustrerar just detta att\r\nhögern inte längre har en vision om en\r\nEuropapolitik där man samarbetar politiskt. Det\r\nsom sades tidigare här i samma fråga illustrerar\r\ndetta.</pre><pre>Hade högern känt sig självsäker, hade man haft en\r\nordentlig vision inför den Europaunion som skall\r\nbyggas upp efter Maastricht, då hade man ju inte\r\nbehövt -- som Nic Grönvall påpekade här tidigare --\r\nlämna sin egen international i EG-sammanhanget\r\noch ansluta sig till Kristdemokraterna.</pre><pre>Det som sades här tidigare är snarast ett exempel på\r\natt högern inte har den självsäkerhet man tidigare\r\nhade.</pre><pre>Jag tycker det är intressant att se att det är\r\nnågonstans i denna fåra center--vänster som mycket\r\nav dagordningen i 1990-talets Europa kommer att\r\nbyggas upp, Göran Lennmarker. Där står\r\nsysselsättningen högt på dagordningen för\r\nsocialdemokrater.</pre><pre>Anf. 122  GÖRAN LENNMARKER (m)\r\nreplik:</pre><pre>Herr talman! Det kanske är så, Mats Hellström, att\r\nsocialdemokratiska partier har en högre retorik när\r\ndet gäller arbetslösheten. Så långt kan jag vara\r\növerens med Mats Hellström. Men när det gäller\r\nresultat får väl ändå Mats Hellström hålla med om\r\natt borgerliga regeringar generellt sett har bättre\r\nresultat när det gäller att hålla nere arbetslösheten\r\nän socialdemokratiska. Det behöver vi inte\r\ndiskutera -- det kan man lätt slå upp och jämföra.</pre><pre>Inom EG, liksom generellt i den västliga\r\nindustrivärlden, har socialdemokratiska partier\r\nhaft svårt att klara en låg arbetslöshet. Det har vi\r\niakttagit under lång tid.</pre><pre>När det gäller initiativkraften i samarbetet vågar jag\r\npåstå att såväl förverkligandet av den inre\r\nmarknaden som de vidare stegen mot den politiska\r\nunionen är väl så förankrade i det Mats Hellström\r\nkallar högern i Europa. Många av dessa idéer är\r\nsprungna ur partier som är samarbetsparter med\r\nModerata samlingspartiet.</pre><pre>Jag vill också understryka att i den grupp i\r\nEuroparlamentet som kallas EPP ingår huvuddelen\r\nav de samarbetspartier vi har haft sedan många\r\ndecennier. Så det handlar inte om någon förändrad\r\nståndpunkt för Moderata samlingspartiets del, utan\r\nbara om ett fullföljande av ambitionen att få de\r\nkonservativa och kristdemokratiska partierna i\r\nsamma grupp. Det är för övrigt ett samarbete\r\nmellan John Major och förbundskansler Kohl som\r\nligger bakom detta. Också Carl Bildt har spelat en\r\nbetydelsefull roll när det gäller att få till stånd det\r\nhär samarbetet. Jag kan försäkra att det har varit\r\nen strävan sedan slutet av 1970-talet att försöka\r\nuppnå den här enigheten. Det finns fortfarande ett\r\nsteg kvar, det gäller att få in de franska gaullisterna\r\ni den gemensamma gruppen. Det kommer\r\nförmodligen att ta några år till, men sedan skall\r\nenhetsverket vara fullbordat.</pre><pre>Anf. 123  MATS HELLSTRÖM (s) replik:</pre><pre>Herr talman! Om vi skulle gå igenom Europas\r\nsysselsättningspolitik så skulle vi finna att det är\r\nsocialdemokratiska regeringar i länder som\r\nÖsterrike, under Kreisky, de socialdemokratiska\r\nregeringarna i Sverige, Norge och tidigare i\r\nDanmark som har varit pådrivande för att klara en\r\nlåg arbetslöshet. I Danmark kunde man se hur ett\r\nskifte till en borgerlig politik också kom att leda till\r\nen kraftigt ökad arbetslöshet.</pre><pre>Självklart är det ingalunda enbart detta som har\r\neffekt. Den generella ökningen av arbetslösheten i\r\nEuropa kom ju efter oljekrisen i mitten av 1970-\r\ntalet. Men går vi från land till land och ser på\r\nresultat och ambitioner, så tror jag nog man kan\r\nsäga att det är de socialdemokratiska regeringarna\r\nsom både har åstadkommit resultat med en aktiv\r\narbetsmarknadspolitik och haft ambitioner.</pre><pre>Jag tycker fortfarande att detta är en intressant\r\nfråga, i högsta grad en fråga för framtiden. Givetvis\r\när Maastrichtavtalet förankrat hos högeropinioner i\r\nEuropa. Men jag tror inte tänkandet finns om hur\r\ndet politiska samarbetet skall bli tätare.</pre><pre>Detta finns däremot i det andra spektrumet.\r\nTvärtom är det så, också i Sverige, att det finns de,\r\nt.ex. Moderata studentförbundet, som säger att\r\nman är emot ''Delors-EG''. Jag är övertygad om att\r\nEG:s dagordning kommer att präglas av just\r\npolitiska anslag och ingrepp för att åstadkomma\r\nsocialt drägliga förhållanden så att marknaden inte\r\nger ett för människorna orimligt resultat. Det är jag\r\nglad för. I den mån man från så att säga tidigare\r\nhögergrupperingar vill ansluta sig till detta, desto\r\nbättre för Europa.</pre><pre>Anf. 124  GÖRAN LENNMARKER (m)\r\nreplik:</pre><pre>Herr talman! Det är detta, Mats Hellström, som\r\nväldigt mycket av EG:s utveckling handlar om -- att\r\nbygga de mekanismer som t.ex. skall säkra en låg\r\narbetslöshet. Man kan säga att det var det stora\r\nframsteget med den inre marknaden och den\r\neuropeiska enhetsakten att man insåg att just att\r\nutsätta länder för konkurrens, att förbättra\r\nkonkurrensen, är ett väsentligt steg att bygga en\r\nstarkare ekonomi. Därmed kan man också säkra en\r\nlåg arbetslöshet.</pre><pre>Det var detta paradigmskifte som skedde, inte bara\r\ni europeisk politik, utan tror jag över hela världen,\r\nnämligen insikten om att när man låser in ekonomin\r\noch byråkratiserar så innebär det inte att man\r\ndärmed säkrar sociala mål. I sin parodiska form ser\r\nvi det i Östeuropa med dess faktiska\r\nmassarbetslöshet till följd av att man sökt skärma av\r\nekonomierna och få dem stelare.</pre><pre>Jag kan försäkra Mats Hellström att en mycket\r\ncentral målsättning för oss och alla våra\r\nsysterpartier, som har ett betydande inflytande i\r\nEuropa, är att se till att vi genom EG får meknismer\r\nför att säkra dessa väl fungerande ekonomier. Det\r\nhar varit en mycket stark ledstjärna.</pre><pre>Återigen: vi säkrar dessa viktiga sociala mål genom\r\natt se till att vi inte på nytt kan bygga upp hinder\r\nmellan länderna. I det avseendet tror jag Mats\r\nHellström och jag är överens. Men detta har\r\nframför allt skett på initiativ från partier på vår\r\nplanhalva av det politiska spektrumet.</pre><pre>Inte minst efter Parisdeklarationen tror jag att det\r\när på väg att bli ett allmängods i Europa, att\r\nmarknadsekonomin är fundamentet för välfärden.\r\nNär Ludwig Erhard lanserade begreppet den sociala\r\nmarknadsekonomin så var det ett mycket hett\r\nomdebatterat område, där inte minst den tyska\r\nsocialdemokratin angrep mycket starkt. Nu kan vi\r\nglädja oss åt att den tyska socialdemokratin faktiskt\r\nansluter sig till detta koncept. Jag har förstått att det\r\nfinns socialdemokrater också i Sverige som tycker\r\natt social marknadsekonomi är ett bra begrepp. Vi\r\nsäger: Okej, ni är välkomna att ansluta er till detta,\r\ndet tycker vi är mycket bra. Men ni kan ju inte\r\nkomma och säga att idén är sprungen ur den\r\nsocialdemokratiska sidan av det politiska\r\nspektrumet.</pre><pre>Återigen, Mats Hellström, vill jag bara understryka\r\natt när det gäller arbetslösheten kan man direkt\r\nkolla med siffror. Ni är litet grand offer för er egen\r\nmytbildning.</pre><pre>Anf. 125  HÅKAN HOLMBERG (fp):</pre><pre>Herr talman! Om jag får göra en personlig\r\nkommentar till den inte alltför upplysande debatt\r\nsom just förts om upphovsrätten till olika idéer på\r\ndet europeiska planet, skulle det i så fall vara att\r\npåminna om Bertil Ohlin. På 1930-talet i Sverige\r\nlanserade han det som vi kallar för socialliberalism,\r\neller socialt styrd marknadsekonomi. Det var en idé\r\nsom naturligtvis andra personer i andra länder\r\nockså till större eller mindre del har lyckats komma\r\npå. Det är en ganska rimlig politisk ståndpunkt i\r\nmånga fall att vilja förena marknadsekonomi med\r\nsocialt ansvar.</pre><pre>Många som deltar i EG-debatten för den nästan\r\nenbart i ekonomiska termer. Ofta framställs den\r\nsnabba integrationsprocess som sker inom EG och i\r\nhela Europa som i första hand ett resultat av\r\nbesluten om den inre marknaden.</pre><pre>Detta är naturligtvis till stor del sant, men jag tror\r\natt det också är viktigt att peka på den andra stora\r\ndrivkraften bakom det som nu sker i Europa,\r\nnämligen omvandlingen i Östeuropa.</pre><pre>Strax före Pragkuppen 1948 hade den dåvarande än\r\nså länge demokratiska tjeckoslovakiska regeringen\r\naccepterat, tackat och tagit emot möjligheten att få\r\nstöd till återuppbyggnaden från USA, den s.k.\r\nMarshallhjälpen. Kort efter Pragkuppen fick man\r\nlov att tacka nej. Var och en kan räkna ut vad det\r\nberodde på.</pre><pre>Först nu har Europas två delar möjlighet att\r\näntligen börja utvecklas ekonomiskt tillsammans på\r\nförhoppningsvis så småningom likartade villkor och\r\nmot en gemensam demokratisk framtid.</pre><pre>Detta är en historisk process och en möjlighet som\r\nöppnas under några år, just nu. Ifall den här\r\nmöjligheten inte tas till vara riskerar kanske inte\r\njärnridån, men någon annan form av ridå att gå ner\r\npå nytt. Man talar ibland om t.ex. fattigdomsridåer\r\noch andra.</pre><pre>Den enkla sanningen är naturligtvis att ett\r\nekonomiskt sammanbrott i Östeuropa -- det\r\nsammanbrott som kommunismen har skapat -- eller\r\nen utebliven utveckling ifrån denna ekonomiska\r\nmisär som man nu har att ta itu med, påverkar hela\r\nEuropas villkor.</pre><pre>Detsamma gäller naturligtvis om man misslyckas\r\nmed att ta sig an de katastrofala miljöproblem som\r\nkommunismen har lämnat efter sig, eller om\r\ndemokratin misslyckas med att få fäste i de\r\nösteuropeiska länderna -- t.ex. på grund av just den\r\nekonomiska krisen, den ekologiska krisen eller\r\nextrem nationalism i olika former, som ju redan i\r\ndag på flera håll lett till väpnade konflikter.</pre><pre>Vi bör kanske också just i Sverige komma ihåg att\r\nde baltiska ländernas framtid ingalunda är säkrad\r\nbara för att man har fått sin självständighet ifrån\r\nden kollapsande Sovjetunionen. I dag når oss\r\nbulletiner om nya ryska, inte sovjetiska denna gång,\r\ntruppförflyttningar till Baltikum och hotfulla\r\nformuleringar om att man nog så småningom skall\r\nfå andra regeringar i de länderna som kommer att\r\nvilja ha ryskt beskydd.</pre><pre>I den situationen spelar det en oerhört stor roll för\r\nhela Europas framtid hur vi, i de etablerade\r\ndemokratierna, förmår handskas med den chans,\r\nkanske den engångschans -- i alla fall på väldigt lång\r\ntid -- som historien nu har gett oss.</pre><pre>När vi analyserar vad man kan göra för att den\r\nfantastiska utveckling vi sett i östra halvan av\r\nEuropa de senaste åren skall kunna stabiliseras och\r\ngå vidare, är det ofrånkomligt att vi diskuterar och\r\ntar på allvar just de europeiska gemensamma\r\nmellanstatliga organisationernas möjlighet att\r\nfungera som den kraft som kan skapa denna\r\nstabilitet och också i ekonomiskt avseende dra upp\r\nde östeuropeiska länderna ur den misär där de\r\nkommunistiska regimerna har lämnat dem.</pre><pre>Alla europeiska organisationer är naturligtvis\r\nviktiga på olika sätt i det här sammanhanget.\r\nEuroparådet har en oerhört stor betydelse, trots att\r\nEuroparådet egentligen mera är en\r\ndiskussionsklubb för kulturella och andra frågor.\r\nEuroparådet är nämligen den organisation som är\r\ndet naturliga första steget för de nya demokratierna\r\natt bli medlem i, i väntan på att förhållandena har\r\nstabiliserats så pass att också det som är det uttalade\r\negentliga målet i samtliga nya demokratier kan\r\nuppnås, nämligen att också komma med i EG.</pre><pre>EG är naturligtvis den helt dominerande kraften\r\noch, som någon talare tidigare sade, själva det\r\ncentrum kring vilket hela den europeiska\r\nintegrationsprocessen nu rör sig. Det är EG som har\r\nfått i uppdrag av hela världens rika industrinationer\r\ni G 24-gruppen att administrera det gemensamma\r\nstödet till de nya demokratierna i Östeuropa. Det är\r\nEG som står bakom den finansiella institution, den\r\neuropeiska utvecklingsbanken i London, EBRD,\r\nsom av allt att döma kommer att spela nyckelrollen\r\ni många avseenden när det gäller att sanera\r\nekonomierna i Östeuropa och gradvis skapa\r\nförutsättningar för normal marknadsekonomi. Det\r\när EG-länderna som har ingått de hittills mest\r\nlångtgående samarbetsavtalen med de nya\r\ndemokratierna i Östeuropa -- Polen, Ungern och\r\nTjeckoslovakien, och fler länder står naturligtvis på\r\nkö. Dessa avtal är ju betydligt mer omfattande än de\r\nfrihandelsavtal mellan dessa länder och EFTA som\r\nbl.a. har behandlats i den här kammaren. Det är\r\ninte bara fråga om frihandel. Det är också fråga om\r\npolitiskt samarbete, ekonomiskt och finansiellt stöd\r\noch klara hänvisningar till ett kommande\r\nmedlemskap i den europeiska gemenskapen.</pre><pre>I en folkpartimotion till det här riksmötet anspelas\r\nuttryckligen på denna EG:s centrala roll för\r\nländerna i Östeuropa. Det klargörs som en självklar\r\nliberal position att alla demokratier i Europa\r\nsjälvfallet måste kunna bli medlemmar i EG, eller\r\nden framtida europeiska unionen, den dag ekonomi\r\noch demokrati är stabila nog att kunna fungera\r\ntillsammans med de etablerade demokratierna i\r\nväst.</pre><pre>Jag tycker därför att det finns skäl att se med viss\r\noro och skepsis på den typ av signaler som under\r\nsenare tid har kommit bl.a. från Helmut Kohl. Han\r\ntycks en gång för alla vilja dra en kategorisk gräns\r\nungefär vid Polens östgräns. Detta skulle, i alla fall\r\nsom det tycks ha formulerats, t.o.m. kunna utesluta\r\nde baltiska länderna, Rumänien, länder som\r\nframträder ur det f.d. Jugoslavien, osv. Jag tror inte\r\natt detta i längden är en hållbar attityd, utan den\r\nenda hållbara linjen är naturligtvis den som\r\nförutsågs redan i Romfördragen, nämligen att alla\r\neuropeiska demokratier skall kunna vara\r\nmedlemmar i den kommande europeiska unionen.</pre><pre>Naturligtvis kommer, herr talman, den här\r\nprocessen att äga rum även utan ett svenskt\r\nmedlemskap i EG. Sverige kan givetvis välja att sitta\r\nvid sidan av och titta på medan processen fortgår,\r\nmedan EG-länderna, som den ekonomiska och\r\npolitiska motorn, steg för steg bidrar till att förena\r\ndet som klövs 1947--48 i och med\r\nmaktövertagandena i Östeuropa. Detta vore\r\nemellertid inte någon särskilt ärofull attityd, och det\r\nskulle också innebära att vi till stor del svek det\r\nansvar vi har som nation gentemot de baltiska\r\nländerna och gentemot våra andra grannar i\r\nÖstersjöområdet -- jag tänker naturligtvis på Polen\r\noch det nya Ryssland. Vi kan sitta vid sidan av och\r\nlåta andra göra hela detta jobb. Vi kan titta på\r\nmedan historien passerar och låta den historiska\r\nmöjligheten utnyttjas av andra, medan vi sitter\r\nbekvämt tillbakalutade och kommenterar det hela i\r\nupphöjd vishet. Det vore fullt möjligt, men det vore\r\ninte särskilt ärofullt.</pre><pre>Jag menar därför att det helt vid sidan av de\r\nfördelar som finns för svensk del i att Sverige är\r\nmedlem i EG och i den blivande europeiska unionen\r\nfinns ett mycket starkt argument i att vi också har\r\nett ansvar för återuppbyggandet av det förstörda\r\nEuropa. Det som under några decennier har kunnat\r\nåteruppbyggas i väst skall nu också återuppbyggas i\r\nöst och byggas ihop med den västra delen av samma\r\nkontinent. Vi har i Sverige samma ansvar som man\r\nhar i Ungern, Polen, Portugal, Holland, Tyskland\r\neller Lettland.</pre><pre>Anf. 126  BIRGITTA HAMBRAEUS (c):</pre><pre>Herr talman! Jag vill gärna börja med att i långa\r\nstycken instämma i vad Håkan Holmberg just har\r\nsagt. EG har en oerhörd betydelse för fred och för\r\nekonomisk utveckling. Men om man funderar litet\r\nvidare kan man undra om det är särskilt praktiskt\r\natt slå ihop så enormt många hundra miljoner\r\nmänniskor i en beslutande församling, i ett\r\nbeslutande rum och med alla dessa språk. Det är\r\nmycket troligt att vi kommer att finna olika\r\nsamarbetsformer som blir allt närmare och alltmer\r\nförtroendefulla men som ändå gör det möjligt att\r\nbehålla suveräniteten och fatta besluten i lagom\r\nstora församlingar. Jag tror inte att en sak absolut\r\nmåste växa till och bli allt större bara därför att den\r\nfungerar bra i en skala.</pre><pre>Håkan Holmberg talade om att vara ärofull. Det är\r\nlitet farligt, tycker jag, att tala om ära och om\r\n''gloire'' och sådant. Det är jag inte mycket för.\r\nDäremot talar jag gärna om ansvar, solidaritet,\r\ngenerositet, öppenhet inför varandra -- men kanske\r\ninte att, som Martin Ljung sade en gång, samlas\r\nallihop på en plats och ta sats.</pre><pre>Jag tycker faktiskt att det är väldigt skönt att vi har\r\ngod tid på oss innan vi behöver ta ställning till om\r\nSverige skall bli medlem eller inte i den\r\nframväxande europeiska unionen. Runt omkring i\r\nvårt land diskuterar folk nu EG i studiecirklar och\r\nföljer med i massmedia, som äntligen har vaknat till\r\nen analyserande och stimulerande debatt.</pre><pre>Detta är ju ett mycket stort beslut, och hela svenska\r\nfolket skall fatta beslutet, eftersom\r\nfolkomröstningen blir avgörande.\r\nFolkomröstningen kommer att äga rum tidigast\r\nnästa år, och avgörandet kan också komma att\r\nskjutas på en oviss framtid, om EG åter går in i en\r\nmer inåtvänd period för att jämka samman sina\r\nolika åsikter i unions- och budgetfrågorna. Då\r\nsvalnar intresset för att förhandla om nya\r\nmedlemskap. Då är det också möjligt att EG:s\r\ndragningskraft minskar, som under tioårsperioden\r\nfrån mitten av 70-talet och framåt. Näringslivet\r\nkommer kanske liksom då att finna att det\r\negentligen fungerar smidigt med det frihandelsavtal\r\nvi redan har och med avtal som vi kan komma att\r\nsluta därutöver som suverän stat, när det passar\r\nbägge parter.</pre><pre>Vi behöver alltså inte ännu binda oss för ja eller nej\r\ntill medlemskap. Vi kan unna oss tid att verkligen\r\nundersöka vilka för- och nackdelar ett medlemskap\r\nger och vilka problem och möjligheter som finns om\r\nvi bestämmer oss för att stå utanför Unionen och\r\nbehålla Sveriges suveränitet.</pre><pre>Göran Lennmarker var inne på att det är mycket\r\nviktigt att nej-sidan, de som kanske nu vill kritiskt\r\ngranska och undersöka vad ett nej i\r\nfolkomröstningen skulle innebära, verkligen kan\r\nlämna alternativ. Om jag har förstått Göran\r\nLennmarker rätt menar han att det är viktigt att\r\nnej-sidan då också får resurser för att på ett sakligt\r\nsätt analysera de möjligheter och de svårigheter det\r\nskulle innebära att inte gå med i EG. Vi kommer ju\r\nförhoppningsvis så småningom här i riksdagen att se\r\ntill att pengar står till förfogande också för sakliga\r\nutredningar av vad ett nej till medlemskap i Unionen\r\nskulle innebära.</pre><pre>Vi har alltså nu tid på oss innan vi behöver säga ja\r\neller nej till medlemskap. Jag är därför bekymrad\r\növer att utskottet föreslår riksdagen att redan nu\r\nvara kategorisk i sitt ställningstagande.\r\nMaastrichtdokumenten har inte varit föremål för en\r\ningående analys och diskussion i utskottet. De är\r\nännu inte översatta till svenska. Ändå anser sig\r\nutskottet kunna säga: ''Utskottets sammanfattande\r\nbedömning är att resultatet från Europeiska rådets\r\nmöte i Maastricht och unionsfördraget är förenligt\r\nmed Sveriges strävanden att bli medlem i EG.''</pre><pre>Så säkra är inte EG:s egna länder. I Danmark\r\nfolkomröstar man den 2 juni, och i Tyskland finns\r\nenligt media en osäkerhet inför unionsfördragets\r\nalla bindningar.</pre><pre>Jag står helhjärtat bakom riksdagens beslut att\r\ngodkänna att regeringen inlämnade en ansökan om\r\nmedlemskap. Jag tycker att Sverige skall förhandla\r\nom medlemskap med ett öppet sinne och med\r\nrespekt för våra grannländer, men jag vill se\r\nresultatet av förhandlingarna innan jag tar ställning\r\ntill medlemskapet. Det hänger också på de villkor\r\nEG kan komma att ställa om Maastrichtfördraget är\r\nförenligt med Sveriges strävanden att bli medlem\r\neller ej.</pre><pre>Förra gången Sverige sökte medlemskap i EG, i\r\nbörjan av 70-talet, drog vi så småningom -- i bästa\r\nsamförstånd med EG, efter vad jag förstår --\r\ntillbaka ansökan, och vi fick i stället\r\nfrihandelsavtalet, till stor belåtenhet också för\r\nnäringslivet.</pre><pre>Det är viktigt att förhandlingarna förbereds med\r\nstort självförtroende från svensk sida och med\r\nbeslutsamhet att slå vakt om våra värderingar och\r\nvår handlingsfrihet också i framtiden. Som utskottet\r\nanför: Vi skall trygga en handlingsfrihet att i alla\r\nlägen och i former som vi själva väljer kunna\r\nutveckla vårt samhälle i politiskt, ekonomiskt,\r\nsocialt, kulturellt och varje annat hänseende.</pre><pre>Jag kan inte gå med på att som utskottet säga att EG\r\nkommer att bestämma över oss antingen Sverige blir\r\nmedlem eller ej. Eller med utskottets ord: ''Att stå\r\nutanför EG skulle innebära att Sverige fick\r\ngenomföra en anpassning till EG utan att fullt ut\r\nkunna delta i utformningen av EG:s politik och\r\nlagstiftning.''</pre><pre>Canada vill uppenbarligen inte bli medlem i\r\nAmerikas förenta stater. Canada ägnar sig heller\r\ninte veterligt åt att anpassa sina lagar till USA:s.\r\nTvärtom skattar man sin suveränitet högt. Man har\r\nen egen valuta, en annorlunda välfärdspolitik än\r\nsupermakten i söder och en mycket strängare\r\nalkoholpolitik än t.o.m. Sverige. Det finns faktiskt\r\nstora likheter mellan Norden och Canada. Canada\r\när självfallet inte isolerat, varken från USA eller\r\nfrån resten av världen. Vi skulle inte heller bli det\r\nom vi valde att stå utanför den europeiska unionen.\r\nSveriges internationella engagemang är välkänt när\r\ndet gäller både fri handel och andra mellanfolkliga\r\nförbindelser.</pre><pre>Ekonomerna i Sverige är ingalunda samstämmiga\r\nnär det gäller medlemskapets ekonomiska\r\nvälsignelse. De som talar för marknadens\r\ntillväxtbefrämjande effekt tycks huvudsakligen lita\r\ntill den s.k. Ciccinirapporten. Men den har\r\nkritiserats mycket hårt, bl.a. av\r\nfinansdepartementets tjänstemän. Antingen vi är\r\nmedlemmar eller ej, beror det på våra egna\r\nansträngningar om våra varor är attraktiva för\r\nkunderna på kontinenten. Medlemskap i Unionen\r\nger oss inte självklart konkurrensfördelar. Att stå\r\nutanför Unionen ger oss heller inte självklart\r\nkonkurrensfördelar. Det beror på oss själva och på\r\nvad vi väljer att göra här om vi lyckas eller inte.</pre><pre>EG och EFTA är varandras viktigaste\r\nhandelspartner. EFTA-länderna är rikare än EG-\r\nländerna. Vi samarbetar på många olika sätt, och\r\nvi rör oss fritt hos varandra. Vi är redan med och\r\npåverkar i många grupper i EG. Det ökade\r\ninflytande vi skulle få om Sverige blev medlem i EG\r\nmåste vägas mot tvånget att lyda de förordningar\r\noch direktiv som EG beslutar om, även om vi\r\nmotsatt oss dem.</pre><pre>Herr talman! Mänsklighetens stora uppgift är att\r\nbygga en rimligare värld, där rika länder slutar\r\nförtrycka fattiga, där varje del är ett centrum som\r\nsamarbetar med alla andra utan under- och\r\növerordning. Sveriges röst som talesman för de\r\nförtryckta är inte utan betydelse. Nord--syd-\r\nmotsättningarna måste lösas på ett fredligt sätt.</pre><pre>Mänskligheten måste nu också anta den glädjefulla\r\nutmaningen att ställa om sättet att producera, så att\r\nvi slutar förorena och utarma naturen och i stället\r\nkan bygga en blomstrande jord med ett myller av\r\nliv.</pre><pre>Näringsliv och samhälle har länge samarbetat\r\nförtroendefullt i Sverige. Jag tror att det är vår\r\nbästa väg att möta den utmaningen. För att det skall\r\nvara möjligt kan det vara nödvändigt att vi själva\r\nkan bestämma över våra lagar, också t.ex.\r\nkonkurrenslagarna. Blir det möjligt för oss om\r\nSverige är medlem i Europeiska unionen? Svaret\r\nkommer att stå klart för alla när förhandlingarna\r\nom avtal är avslutade.</pre><pre>Anf. 127  HÅKAN HOLMBERG (fp) replik:</pre><pre>Herr talman! Om Birgitta Hambraeus hade lyssnat\r\nmer uppmärksamt, hade hon i det allra sista jag\r\nsade hört att jag talade om ''ansvar''. Det är\r\nnaturligtvis det som är poängen i det resonemang\r\njag förde, att vi i Sverige har samma ansvar som alla\r\nandra nationer i Europa att för en gångs skull\r\nförsöka utnyttja en historisk chans att skapa en\r\nstabil gemensam demokratisk organisation, som\r\nsträcker sig över så stor del av den här världsdelen\r\nsom möjligt, för att undvika det slag av katastrofer\r\nsom vi tidigare hamnat i.</pre><pre>Man skulle kunna göra många kommentarer till det\r\nBirgitta Hambraeus sade, men jag skall inskränka\r\nmig till en enda, eftersom jag stöter på det\r\nargumentet så ofta när jag hör Birgitta Hambraeus\r\nuttala sig. Det gäller den parallell hon gör med\r\nCanada.</pre><pre>Canada är som bekant en förbundsstat. Canada har\r\ninte en massa olika valutor och en massa olika\r\ncentralbanker -- en för Quebeck, en för Ontario, en\r\nför Sasketchewan, osv. Allt detta är förenat i en för\r\nall del ganska lös men ändå gemensam statsbildning.</pre><pre>Jag föreställer mig att det som Birgitta Hambraeus\r\nvill lansera som den kanadensiska modellen i EG-\r\ndebatten skulle vara en nordisk förbundsstat.\r\nSverige ensamt måste väl ändå vara för litet för att\r\nriktigt kunna passa in i den här jämförelsen. Den\r\nfråga som inte går att komma runt är: Hur skall\r\ndenna nordiska förbundsstat åstadkommas? Skall vi\r\npå något sätt förmå Danmark att lämna EG och\r\nskall vi förhindra Finland att ansluta sig, och för den\r\ndelen även Norge när den dagen kommer? På vilket\r\nsätt skall denna nya och intressanta lösning på EG-\r\nmotståndarnas dilemma åstadkommas? Eller är\r\ndet, som jag misstänker, med detta precis som med\r\nallting annat som lanseras som alternativ till EG --\r\nnågot som går att säga här och nu men som inte går\r\natt förverkliga på något sätt dagen efter ett\r\neventuellt nej i en folkomröstning?</pre><pre>Anf. 128  BIRGITTA HAMBRAEUS (c)\r\nreplik:</pre><pre>Herr talman! Vi är, Håkan Holmberg, helt överens;\r\njag minns också mycket väl att Håkan Holmberg\r\ntalade om ansvaret. Vi har ett gemensamt ansvar,\r\nsom Sverige ingalunda skall dra sig undan. Men\r\nsedan är frågan hur man bäst lever upp till detta\r\nansvar.</pre><pre>Jag har inte tagit ställning -- jag vet inte om jag\r\nkommer att rösta ja eller nej till ett avtal, men jag\r\när just nu mycket kritisk. Jag tycker att det hittills\r\nverkar som om alltför många sluter sig samman i en\r\nenda beslutsorganisation och att det kan vara\r\nganska improduktivt, kontraproduktivt, med\r\nmassor av olika språk.</pre><pre>Vi är säkerligen också överens om att vi bör hjälpas\r\nåt och bygga ut de relationer som redan finns --\r\nframför allt måste det bli mycket intimare relationer\r\nösterut. Men hur det skall ske återstår att se. Vi har\r\ntid på oss att diskutera detta när vi sett vad\r\nresultaten blir av Maasstrichttraktaten.</pre><pre>Canada är naturligtvis inte någon parallell till\r\nSverige eller till Norden, men jag tycker inte att man\r\nbehöver se så snävt på det. Det är inte fråga om att\r\nexakt kopiera den kanadensiska modellen. Detta är\r\nändå en bild som visar att vi kanske har stirrat oss\r\nblinda -- antingen är man med eller också är man\r\nutanför, dvs. utanför i den meningen att man har\r\nisolerat sig och lämnat platsen där allting sker.</pre><pre>Supermakten USA har naturligtvis en enorm\r\nbetydelse för världen, men ändå har Canada, såvitt\r\njag förstår, inte någon önskan att ansluta sig till\r\nUSA. Med det samarbete som vi i Norden har byggt\r\nupp mellan fria stater skulle vi kunna få en\r\nsamarbetsorganisation av likasinnade stater, som\r\nockså kan ha samarbete med EG. Vi har ju identiskt\r\nlika frihandelsavtal osv. Det finns alltså många olika\r\nformer att bygga ett fortsatt samarbete med EG och\r\nEuropa på. Ingen av oss vill sluta att samarbeta med\r\nEG, utan det är formerna för det samarbetet som vi\r\nskall diskutera.</pre><pre>Som jag sade har vi tid på oss. Vi kan lugnt och stilla\r\navvakta. Jag tror att det är bra att några ser på\r\nfördelarna och talar mest för dessa, men några\r\nmåste också tala för nackdelarna med ett\r\nmedlemskap och om möjligheterna att bygga upp\r\nnågonting mycket bra utanför. Även de argumenten\r\nmåste man finna, för att vi skall ha väl underbyggda\r\nalternativ att välja mellan.</pre><pre>Anf. 129  HÅKAN HOLMBERG (fp) replik:</pre><pre>Herr talman! EG är inte en centralstyrd och\r\ncentraliserad apparat, där allting dikteras i Bryssel\r\noch sedan skall fullföljas in i detalj, från\r\nKöpenhamns förorter till Kretas landsbygd, något\r\nsom Birgitta Hambraeus tycks tro. I själva verket\r\nbygger EG på motsatta principer: decentralisering,\r\nsubsidiaritet och samarbete mellan i grunden\r\nsuveräna stater. Jag hyser därför ett ganska gott\r\nhopp om att så småningom kunna övertyga Birgitta\r\nHambraeus om att hon skall rösta ja i\r\nfolkomröstningen. Hon sade att hon ännu inte har\r\ntagit ställning, och eftersom argumenten är ganska\r\nentydiga har jag mycket goda förhoppningar på den\r\npunkten.</pre><pre>Anf. 130  BIRGITTA HAMBRAEUS (c)\r\nreplik:</pre><pre>Herr talman! Jag vet att Håkan Holmberg har\r\nmycket goda kunskaper om hur lagstiftningsarbetet\r\ni EG går till, och jag inser därför att han varit\r\ntvungen att kanske litet väl mycket förenkla det\r\nhela. Han vet lika väl som jag att man fattar beslut\r\nom lagar i ministerrådet på EG-kommissionens\r\nförslag och att dessa lagar tar över nationell\r\nlagstiftning. Det är naturligtvis ett väldigt\r\ncentraliserat beslutsfattande.</pre><pre>Det är riktigt att man försöker gå in för\r\nsubsidiaritetsprincipen, men man har ännu inte helt\r\nlyckats. Det överordnade är att frihandeln skall\r\nfungera och att handelshinder inte får upprättas.\r\nDet finns väldigt många möjligheter att hindra\r\nländer från att göra som de vill med hänvisning till\r\natt handelshinder upprättas, om ett land stiftar de\r\nlagar man tänkt sig. Det är detta som är någonting\r\nstort och nytt. Vi skall snart i samband med EES-\r\navtalet överväga om vi vill ta över 1 400 lagar från\r\nEG.</pre><pre>Men, vem vet -- Håkan Holmberg kanske kommer\r\natt kunna övertyga mig om att det är medlemmar vi\r\nskall bli. Det kan också hända att de som talar för\r\nandra samarbetsformer med EG kommer att\r\növertyga Håkan Holmberg om att vi bäst tar vårt\r\nansvar om vi som en suverän nation fortsätter att\r\nsamarbeta med EG och alla andra nationer på\r\njorden.</pre><pre>Andre vice talmannen anmälde att Håkan\r\nHolmberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 131  HANS GÖRAN FRANCK (s):</pre><pre>Herr talman! Europa är inte bara Västeuropa, även\r\nom man ibland kan förledas tro det av den debatt\r\nom EG som förs. EG borde -- och här delar jag den\r\nuppfattning som Håkan Holmberg gett uttryck för --\r\nockså vara ett organ för strävandena mot en allsidig\r\nutveckling och ett samarbete mellan samtliga länder\r\ni Europa. Men det förefaller vara mycket ovisst när\r\ndetta mål kan uppnås.</pre><pre>Göran Lennmarker sade att det inte finns några\r\nandra strukturer av betydelse för det europeiska\r\nsamarbetet än EG. Jag tycker att han underskattar\r\nde organ som finns. ESK har genom sin breda\r\nanslutning och inriktning blivit ett mycket viktigt\r\norgan för en framtida alleuropeisk freds- och\r\nsäkerhetsordning. Europarådet, som har en mycket\r\nstörre omfattning, spelar också en viktig roll, främst\r\ni fråga om mänskliga rättigheter, och kan framdeles\r\nbli en sammanslutning för betydligt fler av Europas\r\nländer.</pre><pre>Målet för Europapolitiken bör -- utöver en kollektiv\r\nfreds- och säkerhetspolitik -- vara öppenhet mot\r\nomvärlden, generös biståndspolitik genom stark\r\nsolidaritet med tredje världen och fördjupad\r\ndemokrati på alla samhällsområden -- också inom\r\nEG. Där tycker jag att man på moderat håll i dag\r\nhar underskattat behovet av reformer. Det krävs\r\nockså starka miljöhänsyn, reell regional balans,\r\naktiv arbetmarknadspolitik för full sysselsättning,\r\nen klar social dimension, jämställdhet mellan män\r\noch kvinnor, en generös och solidarisk invandrar-\r\noch flyktingpolitik och en human kriminalpolitik,\r\nsamtidigt som det behövs en effektiv\r\nbrottsbekämpning. Här kan vi få ett exempel på hur\r\nintressena kan kollidera. Europarådet å ena sidan\r\nvärnar om en human kriminalpolitik med höga\r\nrättssäkerhetskrav, medan EG å andra sidan\r\nförefaller ta som sin uppgift att svara för en effektiv\r\nbrottsbekämpning när det gäller terrorism,\r\nnarkotikabrott, m.m. Här gäller det verkligen att\r\nåstadkomma en samordning och en balans, så att det\r\ninte blir en konkurrens mellan motstridiga\r\nintressen.</pre><pre>Det gäller att slå vakt om de sociala, ekonomiska och\r\nrättsliga framsteg som har uppnåtts i vårt land. Det\r\nbetyder bl.a. att vi måste värja oss mot en\r\nnedrustning av det sociala skyddsnätet. Det betyder\r\natt vi inte kan godta en Europapolitik som bygger på\r\nen fästning i Europa med ökade klyftor mellan\r\nfattiga och rika länder.</pre><pre>Det gäller att med konsekvens och kraft hävda dessa\r\nintressen i förhandlingarna med EG. Här krävs inte\r\nbara formell förhandlingsskicklighet utan också\r\nstark och konsekvent vilja, bestämd hållning och\r\nmålsättning för att tillfredsställande resultat skall\r\nuppnås. Det gäller åtminstone att skapa klarhet om\r\nvillkoren för ett medlemskap i EG. Detta är ett\r\nintresse både för motståndare och anhängare. Det\r\när genom vår ansökan om medlemskap i EG som\r\nförutsättningarna för medlemskap kan klarläggas\r\noch prövas. Svenska folket kan således bättre göra\r\nett slutgiltigt ställningstagandet efter det att\r\nförhandlingsresultat och förutsättningar för\r\nmedlemskap har presenterats.</pre><pre>Skulle ett tillfredsställande förhandlingsresultat inte\r\nkunna uppnås enligt de riktlinjer som jag berört och\r\nsom finns i en motion som jag och Ulla-Britt Åbark\r\nhar framlagt, är det inte möjligt att få en bred\r\nuppslutning kring vår Europapolitik. I det här\r\nsammanhanget vill jag på Ulla-Britt Åbarks\r\ndödsdag uttrycka min högaktning för hennes stora\r\ninsatser här i riksdagen.</pre><pre>Om förhandlingsresultatet blir så dåligt kan en\r\nstark splittring bli följden. Det är något som jag icke\r\nönskar. Jag önskar tvärtom att de förutsättningar\r\nsom jag har pläderat för i allt väsentligt skall kunna\r\nbli tillgodosedda. För mig och många andra som\r\nstött en ansökan om medlemskap, kan det i en\r\nsituation med stark splittring och dåligt\r\nförhandlingsresultat inte finnas någon annan utväg\r\nän att rösta nej. Vid folkomröstningen kan det\r\nendast bli fråga om två alternativ: ja eller nej till\r\nEG-medlemskap.</pre><pre>Jag anser att alternativen kan utformas slutgiltigt\r\nförst när regeringen har presenterat och redovisat\r\ntillräcklig information om förhandlingsresultatet.</pre><pre>Ett annat problem är att det finns många oklarheter\r\ni EG:s ståndpunkter och utveckling. Förändringar\r\nhar skett tid efter annan. Till detta kommer att\r\noenighet råder inom EG om åtskilliga vitala frågor,\r\nbl.a. när det gäller utrikes- och säkerhetspolitik\r\nsamt migrations- och flyktingpolitik. Detta gäller\r\näven frågor som t.ex. rör kriminalpolitik. När det\r\ngäller säkerhets- och försvarspolitiken är det\r\nviktigt -- vilket vi har varit inne på tidigare i dag --\r\natt principen om koncensus skall upprätthållas.</pre><pre>Efter att ha lyssnat till debatten i dag liksom till\r\ntidigare debatter, kan jag inte komma ifrån\r\nintrycket att man framför allt från moderat håll vill\r\nanvända EG-anpassning och EG-medlemskap som\r\nskäl för att genomföra ett nyliberalt systemskifte i\r\nSverige och gradvis förändra den svenska sociala\r\nvälfärdsmodellen och det svenska folkhemsbygget.\r\nMed hänsyn till den hållningen till EG och till de\r\nkonservativa och nyliberala krafternas verksamhet\r\noch aktivitet inom gemenskapen, är risken\r\nbetydande att förhandlingsresultatet sammantaget\r\nblir otillfredsställande. Jag för min del vill på allt\r\nsätt verka för att motsatsen blir fallet.</pre><pre>Anf. 132  GÖRAN LENNMARKER (m)\r\nreplik:</pre><pre>Herr talman! Jag vill korrigera ett påstående som\r\nHans Göran Franck gjorde. Han sade att jag skulle\r\nha påstått att EG är den enda effektiva\r\nsamarbetsorganisationen. Det är korrekt att\r\nEuroparådet också spelar en viktig roll när det\r\ngäller demokrati och mänskliga rättigheter, vilket\r\njag också betonade. Det finns andra organisationer,\r\nESK och NATO, som är mycket betydelsefulla på\r\nsäkerhetsområdet. Jag tror t.ex. att EG kanske inte\r\nkommer att bli den centrala organisationen på\r\nsäkerhetsområdet, utan att andra organisationer\r\nkan komma att spela en större roll för att\r\nåstadkomma den nya europeiska freds- och\r\nsäkerhetsordning som vi gemensamt har sagt är så\r\nviktig.</pre><pre>Hans Göran Franck, när det gäller att lösa sociala\r\nproblem inkl. hög arbetslöshet, har insikten vuxit\r\nom att en väl fungerande ekonomi är en nödvändig\r\nförutsättning. Man kan inte ha en låg arbetslöshet\r\nutan en effektiv marknadsekonomi. Vi känner inte\r\ntill något sådant fall. Det är detta som ligger bakom\r\nmånga av de reformer som har genomförts i EG och\r\npå andra håll. Det gäller att säkra frihandeln och\r\nskapa en stabil valuta utan hög inflation, som\r\nkanske kan ge kortsiktiga fördelar men som\r\nlångsiktigt blir förödande. Skall vi säkra angelägna\r\nsociala mål måste vi gå den här vägen. Detta innebär\r\ninte en skiljaktighet i fråga om mål men däremot i\r\nfråga om medel. Jag vill med bestämdhet säga att\r\nman inte kan gå en annan väg och tänka sig att man\r\nkan gröpa ur marknadsekonomin i tron att man\r\ndärmed skulle kunna säkra angelägna sociala mål.\r\nVi har ett entydigt åskådningsexempel. När man\r\nskärmar av ekonomier och gör dem stela genom\r\nallehanda byråkratiska påföljder får man\r\nmassarbetslöshet.</pre><pre>Anf. 133  HANS GÖRAN FRANCK (s)\r\nreplik:</pre><pre>Herr talman! Göran Lennmarker höll sitt\r\nanförande på ett sympatiskt sätt, men jag reagerade\r\nför att jag tyckte att han underskattade andra\r\neuropeiska organ och den betydelse de har. Jag\r\ntyckte att han gjorde det på ett sådant sätt att det\r\nblev fråga om en överskattning av EG:s roll i\r\nsammanhanget. Nu vill Göran Lennmarker\r\nbalansera detta något, vilket jag i och för sig tycker\r\när bra. Det är viktigt att -- det vill jag ytterligare\r\nmarkera -- EG inte får bli ett organ som kan\r\nuppfattas som ett organ för ett begränsat antal\r\nländer, nämligen de välbeställda länderna i\r\nVästeuropa. EG måste sträva efter att bli ett\r\nallsidigt organ, förhoppningsvis för alla Europas\r\nländer. Som jag ser det är det en viktig fråga.</pre><pre>Göran Lennmarker tar på nytt upp frågan om\r\narbetslösheten. Det råder inga delade meningar om\r\nbetydelsen av en marknadsekonomi. Men det bör\r\nvara en social marknadsekonomi, en\r\nmarknadsekonomi med sociala förtecken. En\r\nmarknadsekonomi som får verka ohämmat kan leda\r\ntill mycket dåliga resultat ur arbetslöshetssynpunkt.\r\nDe länder som har gått i främsta ledet för detta kan\r\ninte uppvisa de bästa resultaten när det gäller\r\nbekämpningen av arbetslösheten. Vi kan ta USA och\r\nEngland som exempel.</pre><pre>Anf. 134  GÖRAN LENNMARKER (m)\r\nreplik:</pre><pre>Herr talman! Jag vill understryka just andra organ.\r\nEuroparådet spelar ju nu en central roll när det\r\ngäller demokratiseringen av Östeuropa. I vår\r\ndialog med de nya självständiga länderna i\r\nÖsteuropa talar vi ofta om att det är nödvändigt för\r\ndem att söka medlemskap i Europarådet och att de\r\nmåste uppfylla en rad kriterier för att bli\r\nmedlemmar.</pre><pre>Vi ser fram emot att Esland, Lettland och Litauen\r\nskall kunna bli medlemmar av Europarådet till\r\nföljd av fullständigt demokratiska val. Vi ser\r\nkanske ännu mer fram emot den dag då man kanske\r\nkan få Ryssland som en ledamot av Europarådet,\r\nmed de krav som detta kommer att ställa.</pre><pre>Jag vill försäkra Hans Göran Franck att jag tror att\r\nvi har ett organ som just under denna\r\növergångsperiod spelar en mycket viktig roll. I den\r\nmeningen är Europarådet värt all respekt i detta\r\narbete.</pre><pre>Slutligen vill jag säga något om arbetslösheten. Jag\r\nvill bara notera att England och USA spelar en stor\r\nroll i den socialdemokratiska mytologin när man\r\ntalar om arbeteslöshet. Jag har sällan hört Hans\r\nGöran Franck eller någon annan socialdemokrat\r\nsäga att det är förfärligt med de egna\r\npartikamraterna François Mitterand i Frankrike\r\noch Felipe González i Spanien. De har ändå\r\nbetydligt högre arbetslöshet.</pre><pre>När Reagan och Mitterand valdes praktiskt taget\r\nsamtidigt, våren 1981, var arbetslösheten lika stor i\r\nUSA och i Frankrike. Några år senare hade\r\nFrankrike betydligt högre arbetslöshet. Jag\r\nbehöver inte erinra om att Mitterand är socialist\r\noch finns med i socialistgruppen.</pre><pre>Jag tror inte att Socialdemokraterna kan smita från\r\nde misslyckanden som socialistiska partier faktiskt\r\nhar gjort. Det kan man inte drömma bort eller\r\ntänka bort.</pre><pre>Anf. 135  HANS GÖRAN FRANCK (s)\r\nreplik:</pre><pre>Herr talman! När det gäller bekämpandet av\r\narbetslösheten tycker jag inte alls att man skall\r\ndölja den arbetslöshet som kan finnas i Frankrike,\r\nSpanien eller något annat land med en\r\nsocialdemokratisk regering. Den avgörande frågan\r\när att varje land måste bedömas efter sina\r\nförutsättningar. Jag vill bestämt påstå att det inte\r\nräcker att man bara talar om marknadsekonomi\r\noch de fria marknadskrafterna och att man sätter\r\nsin huvudsakliga tillit till detta. Det fordras\r\ndessutom en aktiv arbetsmarknadspolitik av det\r\nslag som vi har pläderat för i den\r\nsocialdemokratiska motionen och även i en\r\nreservation.</pre><pre>Jag kan inte förstå varför Göran Lennmarker inte\r\nkan erkänna att det finns ett starkt behov av att man\r\nbedriver en kompletterande politik och att den\r\nmarknadsekonomiska politiken skall ha en social\r\ndimension.</pre><pre>Andre vice talmannen anmälde att Göran\r\nLennmarker anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 136  HÅKAN HOLMBERG (fp)\r\nreplik:</pre><pre>Herr talman! Hans Göran Franck började med att\r\nuttrycka sin skepsis till EG:s möjligheter att spela\r\nnågon större positiv roll för de östeuropeiska\r\nländerna. Det är klart att alla insatser som görs på\r\nsätt och vis är otillräckliga. Men det är ändå helt\r\nklart att de insatser som görs, och som ändå är\r\nganska betydande, i dag till utomordentligt stor del\r\npå ett eller annat sätt utförs med EG i den centrala\r\nrollen. Mycket av det som vi gör från svensk sida\r\nsamordnas med den typen av insatser.</pre><pre>Jag kan bara konstatera att många av de\r\nfunderingar som Hans Göran Franck har om olika\r\nproblem i perspektivet av ett EG-medlemskap är\r\nsådana att de knappast är föremål för förhandlingar\r\neller kommer att bli det, utan det är mer fråga om\r\nsådant som man kan fundera på för framtiden -- hur\r\nEG kommer att utvecklas. Vi vet ju inte heller\r\nnågot om hur Sverige kommer att utvecklas 10, 15,\r\n20 eller 25 år framåt, hur t.ex. den svenska\r\nkriminalpolitiken kommer att vara.</pre><pre>Den avgörande frågan är alltså om man tycker att\r\nman skall göra ett rejält försök att vara med och\r\npåverka. Då kanske slutsatsen ändå ligger ganska\r\nnära till hands, nämligen att man då skall vara med\r\ni EG.</pre><pre>Anf. 137  HANS GÖRAN FRANCK (s)\r\nreplik:</pre><pre>Herr talman! Vi har inte olika meningar om\r\nbehovet av kraftfulla insatser när det gäller att\r\nreparera ekonomin i Öst-  och Centraleuropa.\r\nEfter att ha gjort åtskilliga besök i Ryssland och i\r\nde flesta andra öst-  och centraleuropeiska\r\nländerna, kan jag bara konstatera att de insatser\r\nsom görs, inkl. de insatser som EG gör, i\r\nförhållande till behoven är mycket små. Det är\r\ntyvärr på det sättet att den ljusning som man\r\nhoppas på ligger ganska långt bort.</pre><pre>Dessa länder förtärs nu, inte bara av att det sker en\r\növergång till ett annat ekonomiskt system för vilket\r\nmognadsgraden är svag utan dessutom av en\r\nmycket omfattande ekonomisk brottslighet och av\r\nett ekonomiskt kaos som är allvarligt. Det betyder\r\natt det fordras insatser av en helt annan dimension\r\nän de insatser som hitintills kommit i fråga.</pre><pre>Tyvärr tror jag att just denna utveckling kommer\r\natt utgöra en stark negativ faktor när det gäller att\r\ndessa länder inom överskådlig tid skall accepteras\r\nav de rika länderna.</pre><pre>Anf. 138  HÅKAN HOLMBERG (fp)\r\nreplik:</pre><pre>Herr talman! Vi skulle kunna använda hela den\r\nsvenska statsbudgeten till insatser i Östeuropa och\r\nf.d. Sovjetunionen, men det skulle ändå inte vara\r\nnog. Behoven är bokstavligen oändliga.</pre><pre>Den viktiga poängen i sammanhanget är emellertid\r\natt det inte i första hand är mängden pengar som\r\npumpas in från omvärlden som är det avgörande,\r\nutan mera att man ger de nya demokratierna\r\ntillträde till västvärldens normala demokratiska\r\nsammanslutningar och därmed också till deras\r\nmarknader. Där finns det naturligtvis fortfarande\r\nbrister, inte minst när det gäller frihandel mellan\r\nÖsteuropa och länderna i Västeuropa. Men det\r\navgörande med EG, liksom med Europarådet, är ju\r\natt det är den typ av organisation som de kan sträva\r\nefter att accepteras som medlemmar i. Redan detta\r\ninnebär ju en oerhörd stimulans för de positiva och\r\ngoda krafter som finns i de nya demokratierna när\r\ndet gäller att själva genomföra det systemskifte som\r\nmåste komma inifrån.</pre><pre>Anf. 139  CARL B. HAMILTON (fp):</pre><pre>Herr talman! Från ja-sidan har maj ju anledning att\r\nvara något självkritisk inför opinionssiffrornas\r\nutveckling.</pre><pre>Låt mig med två synpunkter komplettera det som\r\nGöran Lennmarker sade.</pre><pre>För det första tycker jag nog att svensk EG-\r\nbevakning och EG-debatt har varit alltför fixerad\r\nvid den s.k. tidtabellen för vår EG-politik. I själva\r\nverket borde man ha ägnat mer tid åt att syssla med\r\ninnehållet i politiken. Att det har blivit på det sättet\r\ntror jag beror på att diplomaters och andra\r\nbeslutsfattares världsbild lätt domineras av vad som\r\nhände på förra veckans möte samtidigt som de sitter\r\noch förebereder nästa veckas möte på någon annan\r\nplats. Denna värlsdbild kan lätt förstärkas när\r\njournalister som är relativt dåligt pålästa i\r\nsakfrågorna träffar dessa personer och lätt faller\r\ntillbaka på den fråga som de alltid kan ställa om de\r\ninte vet något om EG-debatten, nämligen: Hur går\r\ndet med tidtabellen?</pre><pre>På detta sätt blir det en som svarar och en som\r\nfrågar och som på något sätt är överens om vad det\r\när som är viktigt, men som i själva verket är ganska\r\noviktigt i ett större perspektiv.</pre><pre>För debattens skull skulle jag därför gärna vilja se\r\nett ''startförbud'' för dessa evinnerliga resonemang\r\nom tidtabellen och att vederbörande sysslar mer\r\nmed politikens innehåll. Det tror jag dessutom\r\nskulle gynna ja-sidan.</pre><pre>För det andra förefaller det ibland som om ja-sidan\r\när fixerad vid Bryssel och andra europeiska\r\nhuvudstäder, som om dessa huvudstäder vore de\r\nviktigaste platserna för att vinna svenskt\r\nmedlemskap. De är naturligtvis viktiga. Det krävs\r\nsom bekant två för att dansa tango. Men långt\r\nviktigare är ändå att vinna bifall för det svenska\r\nmedlemskapet på platser som Ystad, Tyringe,\r\nJönköping, Göteborg, Örebro, Stockholm, Gävle,\r\nosv. ända upp till Östersund, Haparanda och\r\nKiruna. Just nu förefaller det att finnas ett mycket\r\nväl utarbetat ansvar för att i utlandet åstadkomma\r\nett ja till Sverige, medan en mindre grupp av oss\r\ntydligen skall ta hand om hemlandet. Här finns det,\r\nsom jag ser det, en viss obalans i bl.a. regeringens\r\ninsatser.</pre><pre>Nåväl, för att leva som jag lär skall jag nu gå över\r\ntill innehållet. En fråga som brukar uppstå är: Kan\r\nvi inte vänta och se? Varför måste vi fatta detta\r\nbeslut nu? Låt oss vänta 10--20 år, så att vi får se hur\r\nEuropa utvecklas.</pre><pre>Detta tror jag är olyckligt av två skäl. Det första är\r\natt vi lever i en formativ period, som jag skulle vilja\r\nuttrycka det, nämligen att väldigt mycket håller på\r\natt stöpas om och att det är väldigt viktigt att\r\nSverige är med och ändrar och påverkar efter\r\nmåttet av sin förmåga tillsammans med de andra\r\nnordiska länderna.</pre><pre>Det andra är att vänta och se. Om man ändå tror\r\natt Sverige i slutänden, om 10--20 år nog ändå\r\nkommer att gå med, avhänder man sig möjligheten\r\natt ha inflytande över kanske 20 års beslut. Detta är\r\ntill klar nackdel när man väl har beslutat sig för att\r\ngå med.</pre><pre>Just detta att vi lever i en formativ period är något\r\nsom nej-sägarna alltid lyckas undgå att observera.\r\nDet hänger samman med att de undviker frågan om\r\nhur svenska och nordiska intressen bäst skall kunna\r\ntillvaratas under denna period.</pre><pre>Det andra som jag skulle vilja säga är att faran för\r\nSverige inte ligger i en EG-anpassning, vilket man\r\nibland får intrycket av. Den stora faran ligger i\r\nstället i den mycket större anpassning, i\r\nkapitalistisk riktning, av Sverige som skulle krävas\r\nav Sverige och svenskarna om vi skulle ställa oss\r\nutanför EG och Europeiska unionen.</pre><pre>Den som är angelägen om en framtida valfrihet\r\nbeträffande välfärdssystemets utformning,\r\nskattesatserna, storleken på den offentliga sektorn\r\nosv. skall alltså arbeta för ett snabbt svenskt\r\nmedlemskap. Ett utanförstående däremot skulle\r\ninnebära att möjligheterna i alla dessa avseenden\r\nsnävades in.</pre><pre>Om Sverige står utanför EG kommer svenska\r\nskatter i ett längre perspektiv -- jag avser då inte de\r\n30--35 miljarderna fram till 1995 -- sannolikt att\r\nbehöva sänkas mera vid utanförskap än vid\r\nmedlemskap. Det gäller särskilt de skatter som\r\nbelastar avkastningen på investerat kapital. Dessa\r\nskattesänkningar skulle bli nödvändiga led i de\r\nsvenska strävandena att genom en allmänt sett\r\nmera ''kapitalistisk'' politik säkerställa att svenska\r\noch utländska företag, trots utanförskapet,\r\ninvesterar på svensk botten så att säga. I den\r\nglobala ekonomin skulle Sverige komma att\r\nkonkurrera i samma klass som länder som USA och\r\nTaiwan om 2000-talets investeringsprojekt.</pre><pre>Det helt avgörande för ett lands generella\r\nvälfärdssystem är landets ekonomiska bas. Om\r\nSveriges ekonomiska bas skulle stagnera eller\r\nkrympa, skulle inte vårdsökande svenskar eller\r\npensionerade svenskar vara behjälpta av höga\r\nskatter, intjänade pensionspoäng eller ett\r\nutanförskap. Det som då behövs är en ekonomi\r\nsom är så stark att väsentliga resurser antingen har\r\nkunnat sparas eller kan avdelas till stöd för bl.a.\r\nnämnda grupper.</pre><pre>Därför måste man ställa frågan till anti-EG-\r\nanhängarna -- så många sådana finns knappast här\r\ni dag -- om de verkligen är beredda att ta ansvar för\r\nde lägre löner och de mindre pensioner som ett\r\nutanförskap innebär samt för företag med sämre\r\nlöner och en sämre skattebetalningsförmåga. Ett\r\nnej innebär därmed också sämre förutsättningar för\r\nen stark offentlig sektor, där bl.a. kvinnorna är\r\növerrepresenterade. Och slutligen skulle ett nej\r\ninnebära högre matpriser i Sverige.</pre><pre>För en ekonom är det ett något kuriöst inslag i EG-\r\ndebatten att detta med de ekonomiska faktorerna\r\ndrivs så hårt av nejsidan. Jag tror att det hänger\r\nsamman med följande. Jag kan som ekonom\r\nkonstatera att det finns en lång rad fördelar med ett\r\nsvenskt medlemskap. Men även om de ekonomiska\r\nvinsterna kanske inte var så stora, skulle jag ändå\r\nkunna argumentera för dem. Jag argumenterar\r\nockså för ett svenskt medlemskap, därför att jag ser\r\natt samarbetet och den ekonomiska integrationen\r\nhar ett egenvärde.</pre><pre>Detta egenvärde har nejsägarna inte observerat.\r\nÅtminstone har de svårt att smälta det här. Därför\r\ntror man sig kunna lösa EG-frågan för Sveriges del\r\ngenom att försöka bevisa att vi i vårt land kan undgå\r\nhandelspolitisk och annan ekonomisk\r\ndiskriminering om vi står utanför EG.</pre><pre>När gamla socialistiska vänsteryttrar och andra\r\nbörjar uppträda med anspråk på att vara bättre\r\nskickade än företagen själva att bedöma svenska\r\nföretags behov av ekonomisk och handelspolitisk\r\nintegration blir det hela litet konstigt. Som bekant\r\när t.ex. både SAF och Industriförbundet för\r\nmedlemskap utifrån sina speciella särintressen.</pre><pre>Så några ord om en annan synpunkt som jag vill\r\npeka på. Det gäller alltså samarbetet, som har ett\r\negenvärde. Därför skall man inte tro att det går att\r\n''lösa'' EG-frågan för Sveriges del bara genom att\r\ndemonstrera att alla ekonomiska vinster kan\r\nuppnås ändå. Det går inte. Om det är något som vi\r\nhar lärt av den här väldigt utdragna EES-\r\nförhandlingen är det att en sådan här uppläggning\r\nsom bygger på tanken att man skall plocka russinen\r\nur kakan inte accepteras av ett antal europeiska\r\nländer.</pre><pre>Samarbetets gränser och innebörden av ett\r\nmedlemskap definieras av dessa länder, som är de\r\nmest skeptiska länderna -- inte av Sveriges riksdag.\r\nOch medlemskap definieras ju bl.a. som innehav av\r\nvissa rättigheter som inte tillkommer utomstående.\r\nDet är viktigt att lägga märke till detta.</pre><pre>Vilka är då alternativen? Som Mats Hellström\r\ntidigare har påpekat är det väldigt tyst och tomt i\r\ndet avseendet. Alternativet är inte status quo, utan\r\nalternativet är -- vilket jag redan pekat på -- bl.a. en\r\nstarkare kapitalistisk anpassning vid ett\r\nutanförskap.</pre><pre>Ett alternativ som man ofta får sig till livs när man\r\när ute och talar är att vi skall ha ett utvidgat\r\nfrihandelsavtal. Med vad är detta avtal utvidgat?\r\nJag hävdar att detta alternativ är en bluff. Vad skall\r\nman alltså utvidga avtalet med? Vi har ju ett\r\nfrihandelsavtal när det gäller industrivaror. Skall\r\nfrihandelsavtalet utvidgas med en frihandel med\r\nEG i fråga om jordbruksprodukter? Skall vi alltså\r\ndelta i EG:s jordbrukspolitik utan att ha något\r\ninflytande på den? Det skulle då bli fråga om en av\r\nde minst attraktiva delarna av EG-medlemskapet,\r\njordbrukspolitiken. Men vi skulle inte ha något\r\ninflytande över denna jordbrukspolitik genom att\r\nvara med här.</pre><pre>Dessutom vet vi sedan tidigare att EG inte släpper\r\nin utanförstående länder som inte är medlemmar på\r\ndet jordbrukspolitiska området. Det här\r\nalternativet är alltså både dåligt från svensk\r\nsynpunkt och oacceptabelt från EG:s synpunkt.</pre><pre>Då kan man kanske säga: Ja, men vi utvidgar det\r\nhär frihandelsavtalet med tjänstehandel avseende\r\ntransporttjänster, försäkringstjänster och\r\nbanktjänster. Men då är man inne i EES-avtalet,\r\noch det avvisas ju.</pre><pre>Alternativet med ett utvidgat frihandelsavtal finns\r\nalltså inte. Det är en bluff.</pre><pre>Det nordiska alternativet fanns kanske för 10--20 år\r\nsedan. Men nu är Danmark med i EG. Finland har\r\nansökt om medlemskap. Norge är på väg att ansöka\r\nom medlemskap. Således är det här inte heller\r\nnågot alternativ.</pre><pre>För en gammal kommunist hade det kanske funnits\r\nett alternativ i och med den östeuropeiska visionen.\r\nMen även detta alternativ har vittrat bort.</pre><pre>Vad som återstår är så att säga ett evigt EES-avtal\r\nsom innebär att Norden spricker och kommer att\r\nbestå av två tre delar.</pre><pre>EES-avtalet innebär dock en väsentligt sämre\r\nsuverän ställning för Sverige än vad ett\r\nmedlemskap skulle innebära. Genom ett sådant\r\navtal tar vi nämligen på oss medlemskapets\r\nskyldigheter på en mängd områden, men inte dess\r\nrättigheter. Jag vill särskilt peka på att oenigheten\r\nvid beslutsfattandet kan leda till att berörda delar\r\nav avtalet upphävs, vilket inte kan ske om Sverige\r\när medlem.</pre><pre>EES-avtalet är därför ett obalanserat och ett i\r\nlängden ganska outhärdligt avtal.</pre><pre>Herr talman! Den avgörande fråga som skall ställas\r\ntill svenska folket gäller inte en jämförelse mellan\r\nSverige av i dag och Sverige, låt oss säga, år 2010\r\ninom EG. I stället handlar det om en jämförelse\r\nmellan Sverige år 2010 utanför EG och Sverige år\r\n2010 i EG. Vad är tryggast för Sverige och\r\nsvenskarna? Till skillnad från vad som sades här\r\ntidigare hyser jag inget som helst tvivel på den\r\npunkten. Det tryggaste och det för freden säkraste\r\nalternativet är nämligen ett svenskt medlemskap.</pre><pre>Anf. 140  BIRGITTA HAMBRAEUS (c)\r\nreplik:</pre><pre>Herr talman! De personer som är så säkra, som\r\nexakt vet vad som är bäst för oss svenskar år 2010,\r\ngör mig på något sätt förundrad.</pre><pre>Som det har framgått av debatten är jag skeptisk nu\r\ntill ett medlemskap. Men jag vill ingalunda bara\r\npassivt avvakta. Som jag sade i mitt\r\nhuvudanförande har Sveriges riksdag gett\r\nregeringen klarsignal att lämna in en ansökan om\r\nmedlemskap. Jag anser att vi, så fort\r\nmedlemsländerna är beredda, skall sätta i gång med\r\nförhandlingar om ett medlemskap. Vi skall alltså\r\nförsöka föra fram alla våra tankar här för att få reda\r\npå om vi kan få till stånd ett avtal och hur ett sådant\r\nser ut. Därefter är det dags att ta ställning.</pre><pre>Egentligen är det hela ganska enkelt. Ingen av oss\r\nvet ju om vi får till stånd ett avtal, och ingen av oss\r\nvet hur ett eventuellt avtal ser ut. Är det inte ganska\r\nrimligt att binda sig först när man verkligen är säker\r\noch vet hur avtalet ser ut?</pre><pre>Vidare är det väldigt viktigt för debatten att de som\r\nverkligen tror att ett medlemskap är det riktiga för\r\nfram allt som talar för ett sådant. Vi som är\r\nskeptiska och som vill ställa frågor som visar hur\r\nskeptiska vi är måste få föra fram våra argument.\r\nDet gäller att verkligen belysa förhållandena. Det\r\ngår ju inte att ta ställning till ett sådant här avtal så\r\natt säga rakt upp och ner, utan vi måste följa\r\nutvecklingen i Europa under tiden, så att vi\r\nallteftersom kan bilda oss en uppfattning. Annars\r\nblir det alltför svårt.</pre><pre>Jag skulle gärna vilja att Carl B. Hamilton som\r\nekonom berättar litet om Cecchinirapporten,\r\nvilken har blivit väldigt kritiserad. Såvitt jag förstår\r\när det den rapporten som är det huvudsakliga\r\nteoretiska ekonomiska underlaget för detta med att\r\nden inre marknaden skulle ge en så stor tillväxt.\r\nRapporten lär, som sagt, vila på mycket lösa\r\nantaganden -- antaganden som kan ifrågasättas.</pre><pre>Har Carl B. Hamilton några andra rapporter som\r\nvisar hur oerhört mycket bättre vår ekonomi blir?\r\nSåvitt jag förstår är många svenska ekonomer\r\nganska skeptiska. Men här är Carl B. Hamilton\r\nverkligen specialist.</pre><pre>Samarbete har ett egenvärde, sades det. Ja, jag\r\nhåller helt med om det. Sverige samarbetar nu med\r\nEG liksom med hela världen. Men vi samarbetar\r\nmycket intimare med EG-länderna än vi gör med\r\nflertalet andra länder -- möjligtvis, förstås, med\r\nundantag av EFTA.</pre><pre>Det är inte fråga om att plocka russin. EG ger oss\r\nnaturligtvis inga fördelar som EG-länderna själva\r\ninte känner att de får. Det är fråga om ömsesidiga\r\navtal.</pre><pre>Det alternativ som jag tycker verkar vara vettigt --\r\nja, det är inget alternativ, för det är medlemskapet\r\nsom egentligen är ett alternativ till nuläget -- är att\r\nvi fortsätter med olika förhandlingar, med olika\r\navtal. Det gäller t.ex. civil luftfart. Det är ett typiskt\r\nexempel på tjänsteavtal som vi antog i höstas. Det\r\ngäller att fortsätta med de förhandlingar om avtal\r\nsom är ömsesidigt bra -- dvs. som är bra för både\r\nEG och Sverige -- och med frihandelsavtalet. Det\r\nskall Sverige göra som en fri, suverän, nation som\r\nsamarbetar utan att binda sig för att ta över en\r\nmängd lagar som inte gillas från svensk sida men\r\nsom följer med om vi blir överkörda i en beslutande\r\nförsamling.</pre><pre>Det här tål verkligen att tänka på, och det tål att\r\ndiskuteras lugnt och sansat.</pre><pre>Anf. 141  CARL B. HAMILTON (fp)\r\nreplik:</pre><pre>Herr talman! Jag menar att man väl kan sträva efter\r\navtal. Egentligen är det inte så oklart vad det här\r\navtalet kommer att innebära. Vi skall ha samma\r\nrättigheter och skyldigheter som de länder har som\r\nredan är med i EG. Vad som kommer i slutänden\r\när i den meningen är det ganska klart.</pre><pre>Avtalet och förhandligen gäller vissa speciella\r\nfrågor. Det handlar t.ex. om Norrlandsstödet till\r\njordbruket och andra frågor av den typen.\r\nNaturligtvis är det här väldigt viktigt för dem som\r\nskall ha lantbruk i Norrland. Men för Sverige som\r\nnation tror jag inte att det blir så stora svårigheter.\r\nJag tror inte att det egentligen blir särskilt stora\r\növerraskningar i själva förhandlingsprocessen.</pre><pre>Jag tycker också att det är alldeles utmärkt att vi har\r\ntvå år på oss. Jag tycker att den här frågan skall\r\ndiskuteras igenom. Jag tror att det är mycket viktigt\r\nför den framtida legitimiteten i politiken.</pre><pre>Cecchinirapporten har blivit mycket kritiserad. Jag\r\nbrukar faktiskt inte använda den, för jag tror att\r\nman gör det för lätt för sig i vissa avseenden.\r\nDessutom finns det andra aspekter av denna\r\nrapport som visar att den faktiskt underskattar de\r\nframtida ekonomiska vinsterna. Nettot tror jag\r\nalltså på längre sikt blir att man underskattar den\r\ntillväxt och det ekonomiska välstånd som\r\nintegrationen medför, medan man däremot på kort\r\nsikt överskattar den.</pre><pre>En annan klar ekonomisk vinst som man bortser\r\nifrån, som över huvud taget inte kommer in i de här\r\nrapporterna, Cecchini och andra, är vinsten av ett\r\nsvenskt medlemskap i den europeiska monetära\r\nunionen. Den är väsentlig.</pre><pre>Birgitta Hambraeus talar om ömsesidiga avtal. Hon\r\nbortser från att det även är fråga om politik och\r\ninflytande över de avtal som vi skall leva efter. Det\r\när en sådan asymmetri i förhandlingsstyrkan. Jag\r\nhar mycket svårt att tro att vi får göra annat än att\r\nansluta oss till den uppläggning av luftfarten som\r\nEG-länderna sins emellan har förhandlat fram. Vi\r\nkan säkert få en lång rad hängavtal på olika\r\nområden, men jag tycker inte att det är\r\ntillfredsställande.</pre><pre>Anf. 142  BIRGITTA HAMBRAEUS (c)\r\nreplik:</pre><pre>Herr talman! Frågan var hur besluten fattas i EG.\r\nJag vågar påstå att vi i förvånansvärt hög grad redan\r\när med vid de bord där besluten fattas. Låt mig\r\nnämna några exempel.</pre><pre>Industriförbunden och arbetsgivareföreningarna\r\nhar i Europa ett samarbetsorgan som heter UNCE.\r\nDär är Sverige fullvärdig medlem. Det är en mycket\r\nviktig lobbyorganisation och ett remissorgan när\r\nEG-kommissionen kommer med sina förslag.\r\nSverige får alltså vara med där.</pre><pre>Europafacket var vi med och startade. Arne Geijer\r\nstår t.o.m. staty i Bryssel. Där är vi också\r\nfullvärdiga medlemmar och får vara med och yttra\r\noss. Vi är med i standardiseringskommissionen,\r\nsom ser till att samma normer skall gälla för varor,\r\nvilket underlättar handeln. Vi är med i en mängd\r\nlobbyorganisationer, osv.</pre><pre>Känner man till hur beslutsprocessen går till i EG,\r\ninser man att Sverige finns med i det förberedande\r\narbetet, då de verkliga besluten utformas.\r\nNaturligtvis är Sverige inte med i någon\r\ndominerande ställning, men det kanske inte vore\r\nrimligt heller. Vi är faktiskt bara åtta miljoner\r\nmänniskor.</pre><pre>Dessutom finns vi med i en mängd ideella\r\norganisationer där nere. T.o.m. kvinnornas\r\nfredsorganisation, en kyrklig fredsorganisation och\r\nstatens ungdomsråd har människor i de kommittéer\r\nsom arbetar i EG:s forum.</pre><pre>Våra studenter får studera. ERASMUS-avtalet\r\nbörjar gälla i höst. Våra företag har\r\nforskningssamarbete i COMETT. Vi får en\r\npassunion, om vi önskar, den 1 januari 1993,\r\nalldeles oberoende av EES och oberoende av\r\nmedlemskap.</pre><pre>Vi är med och samarbetar, vi är med och utformar,\r\nmen finessen är att vi inte tvingas att anta de lagar\r\nsom vi kanske inte önskar anta. Är vi med i unionen\r\nmåste vi anta alla lagar som man beslutar om. Har\r\nvi inte, genom våra byråkrater i de kommittéer som\r\nvi får tillhöra om vi är medlemmar --\r\nkommittéologin får tjänstemännen vara med i -- och\r\ngenom den minister vi har, som får vara med i själva\r\nden beslutande församlingen men som självfallet\r\ninte kan diktera någonting, lyckats påverka utan\r\nman beslutar saker som är direkt emot vår önskan,\r\nemot det som vi tycker är rimligt och bra, tvingas vi\r\nändå lyda det. Det är det som är finessen med att\r\nvara suverän stat, att man inte tvingas att lyda\r\nbeslut som fattas i en församling som man inte kan\r\npåverka, som man inte kan utkräva något ansvar av\r\ngenom demokratiska val.</pre><pre>Anf. 143  CARL B. HAMILTON (fp)\r\nreplik:</pre><pre>Herr talman! På något sätt får Birgitta Hambraeus\r\nbestämma sig. Vi skall inte gå med i EG, om jag\r\nförstår Birgitta Hambraeus rätt, därför att vi inte\r\nhar något inflytande. Å andra sidan räcker det\r\ninflytande som vi har genom lobbyorganisationer.\r\nJag tycker att det är mycket konstigt om man\r\nkritiserar EG för att vara odemokratiskt, samtidigt\r\nsom man tycker att det är en fördel att arbeta\r\ngenom lobbyorganisationer. Jag tycker att det är en\r\notroligt otillfredsställande påverkanskanal, att\r\narbeta genom näringslivets organisationer, facket,\r\nLRF och andra partsorganisationer. Jag tycker\r\nfaktiskt att vi skulle försöka vara representerade av\r\nvalda representanter för svenska folket.</pre><pre>De ideella organisationerna i all ära, jag tror\r\nfaktiskt att det är mycket bättre för freden i Europa\r\nom Sveriges utrikesminister kan vara med vid de\r\nmöten bland EG-länderna där man diskuterar den\r\nframtida säkerhetspolitiska arkitekturen i Europa,\r\ndär man diskuterar hur man skall integrera\r\nÖsteuropa, där man diskuterar hur man skall\r\nundvika att Ryssland fryses ut och där man\r\nsäkerställer de baltiska staternas integration. Jag\r\ntror faktiskt att det är en betydligt viktigare\r\npåverkanskanal, som dock inte utesluter de ideella\r\norganisationerna.</pre><pre>Andre vice talmannen anmälde att Birgitta\r\nHambraeus anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 144  STEN SÖDERBERG (-):</pre><pre>Herr talman! Vi säger nej till EU och därmed till\r\nEG. Fördraget om Europaunionen är ett monster,\r\nsom inte har någonting att göra med ett ekonomiskt\r\nstarkt, enat demokratiskt Europa.</pre><pre>Den europeiska centralbanken tonar fram som en\r\nenvåldshärskare i ett Europa där de nationella\r\nparlamenten inte längre har någon roll att spela.\r\nDen nödvändiga integrationen med Östeuropa förs\r\növer huvud taget inte på tal. Alltför länge har\r\ninnebörden av fördraget, som undertecknades i\r\nMaastricht, underskattats av två skäl.</pre><pre>För det första offentliggjordes fördragstexten först\r\nför några veckor sedan. Till den allmänhet som då\r\nfick del av den hör också ledamöterna i de olika\r\nnationella parlamenten, som på intet vis deltog i\r\nutarbetandet av fördraget, och som inte heller i\r\nframtiden har någon roll att spela i den europeiska\r\nunionen.</pre><pre>För det andra var misstänksamheten mot fördraget\r\ninte så stor, eftersom behovet av en starkare\r\nekonomisk och politisk sammanhållning på den\r\neuropeiska kontinenten är allmänt känt. Europa\r\nmåste kunna hävda sig mot det ekonomiskt\r\nkollapsande USA, som bedriver ett allt\r\naggressivare handelskrig mot sina konkurrenter.</pre><pre>Men en grundligare läsning av fördragstexten, 17\r\nprotokoll och 33 deklarationer, får håren att resa sig\r\näven på den varmaste anhängare av Europatanken.</pre><pre>EG:s stats-  och regeringschefer har undertecknat\r\nett monster. De nationella regeringarna och\r\nparlamenten ger inte, som det ofta heter ''upp\r\nenskilda befogenheter'', de förlorar all kontroll\r\növer de faktorer som bestämmer det egna landets\r\nekonomiska framtid: valuta-, kredit-, handels-  och\r\nbudgetpolitiken. Även stads-  och\r\nregionplaneringen, användningen av\r\nvattentillgångarna och energipolitiken skall ligga i\r\nhänderna på EG-byråkratin (artikel 130).</pre><pre>I praktiken slipper ingen del av det ekonomiska och\r\nsociala livet undan bestämmelserna i fördraget.\r\nDen övernationella maktstrukturens kontroll över\r\nde viktigaste ekonomiska parametrarna är total,\r\noch alla vet i hur hög grad ekonomin är\r\nbestämmande för ett lands framtid. Att säga att\r\nländerna får ''göra avkall på sin suveränitet'' är att\r\nuttrycka det alldeles för milt. Att beskylla den\r\nredan beslutade maktstrukturen inom EG för att\r\n''brista i demokratin'' är inte heller det tillräckligt.</pre><pre>Det enda folkvalda organet är Europaparlamentet.\r\nEnligt Maastrichtfördraget har det inte mycket att\r\nsäga till om. Det har t.ex. ingen möjlighet att väcka\r\nmisstroendevotum mot EG-kommissionen. Dess\r\nroll inskränker sig till att då och då rådfrågas, yttra\r\nsig i olika frågor och lyssna på klagomål från\r\nbefolkningen; ungefär som parlamentet under en\r\nfeodal regim. Den enda uppgiften som blir kvar till\r\nde enskilda parlamenten är att anpassa den\r\nnationella lagstiftningen till Maastrichtfördraget.\r\nOm de inte gör det, bryter de mot fördraget. Då\r\nhotas landet att fråntas sin rösträtt som EG-\r\nmedlem och kan t.o.m. bestraffas av EG-\r\ndomstolen.</pre><pre>Herr talman! Med anledning av det anförda\r\nkommer det liberala partiets företrädare i\r\nkammaren att stödja meningsyttringen av\r\nVänsterpartiet.</pre><pre>Anf. 145  DANIEL TARSCHYS (fp) replik:</pre><pre>Herr talman! Jag har en fråga till Sten Söderberg.\r\nGick han inte möjligen till val på ett ja till detta\r\nhårresande monster?</pre><pre>Anf. 146  ULF ERIKSSON (nyd):</pre><pre>Herr talman! När man följer EG-debatten i\r\nmassmedia förvånas man inte över att EG-\r\nmotståndet växer, att döma av alla\r\nopinionsundersökningar. För okunskapen om vad\r\nEG betyder för Sverige och familjen Svensson är\r\nstor hos det svenska folket. Det gäller även flera av\r\nde journalister som skriver om våra möjligheter\r\ninom EG.</pre><pre>Här får regeringen ta på sig följderna av en närmast\r\nobefintlig populär och lättförståeligt utformad\r\ninformation till svenska folket. Man har ensidigt\r\nnöjt sig med sofistikerade och utförliga\r\ndetaljinformationer, som ytterst få människor\r\norkar gå igenom.</pre><pre>Jag är övertygad om att ytterst få riksdagsmän har\r\nkunnat sätta sig in i EG-komplexets alla frågor och\r\ndess konsekvenser för olika intressegrupper i\r\nsamhället. Säkert finns det en kunskapaselit som\r\nbehärskar EG-frågorna, det vet vi, och utnyttjar\r\nokunskapen i vissa fall för sina politiska syften.</pre><pre>När man nu äntligen vaknar inom regeringen och\r\nriksdagen står inför beslutet om pengar till den\r\nfortsatta EG-informationen, får vi hoppas att det\r\nverkligen satsas på en direkt information till\r\nsvenska folket genom olika massmedia, tidningar,\r\nTV, och inte minst viktigt genom direktreklam hem\r\ni brevlådan.</pre><pre>Minst 80 % av de ca 100 miljonerna måste sättas in\r\npå dessa medier för att motverka okunskapen hos\r\nsvenska folket. Resten av pengarna kan disponeras\r\nav föreningar och organisationer etc. för mera\r\nbegränsad och studiemässigt orienterad\r\ninformation.</pre><pre>Några avslutande reflexioner kring\r\nskrämselpropagandan mot svenskt medlemskap i\r\nEG.</pre><pre>Politikerna har i årtionden, och inte minst i dessa\r\ndagar, talat om nödvändigheten av att vi\r\ninternationaliserar oss i vårt tänkande och\r\nhandlande, att vi visar oss solidariska med\r\nomvärlden. Nu talar samma politiska krafter om att\r\nvi i Sverige skulle ställa oss utanför den europeiska\r\ngemenskapen. Det är, herr talman, i sanning en\r\nmärklig kovändning!</pre><pre>Man talar också om EG som en odemokratisk\r\ngemenskap, att vi skulle behöva ge upp vår\r\nsjälvständighet etc. Ingenting kan, som jag ser det,\r\nvara mer felaktigt. Såvitt jag förstår är EG-\r\ninstitutionerna verkligen baserade på en sann\r\ndemokratisk grund. Vi får t.o.m. vissa fördelar som\r\nliten nation framför de stora nationerna när det\r\ngäller röstetal inom EG -- detta sett i proportion till\r\nvår folkmängd. Sverige, Danmark och Norge skulle\r\nexempelvis tillsammans få fler röster än Tyskland,\r\nsom ändå har i dagens läge mer än tre gånger så stor\r\nbefolkning.</pre><pre>Detta sagt för att belysa lilla Sveriges möjligheter\r\natt påverka besluten inom EG, i motsats till vad\r\nnej-sägarna talar om. Tack, herr talman!</pre><pre>Anf. 147  BIRGITTA HAMBRAEUS (c):</pre><pre>Herr talman! Jag blir litet bekymrad när ja-sägarna\r\nskall försvara EG-medlemskapet. Man talar så\r\noerhört allmänt och kommer med så uppenbart\r\ngrova felaktigheter. Jag vill verkligen ordentligt ta\r\nreda på vilka fördelarna är. Jag är övertygad om att\r\ndet finns fördelar, men t.ex. föregående talare\r\nanvände inte sin tid till att på något sätt reda ut\r\nfördelarna.</pre><pre>När det gäller regeringens information kan jag hålla\r\nmed om att den har varit litet tung, men det är\r\nockså viktigt att man i detalj har berättat om EES-\r\navtalet och om vad EG-medlemskapet skulle\r\ninnebära. Därutöver har det faktiskt getts ut\r\nlättillgängliga små blad med Europafakta, små\r\nbroschyrer om t.ex. kvinnor i EG ur alla möjliga\r\naspekter, som inte är tunga på något sätt men ändå\r\nfyllda av fakta.</pre><pre>Jag har läst många av dem, och jag tycker att man\r\ninte får en känsla av att det skulle ge så många\r\nfördelar i jämförelse med vad vi har i dag. Vi har\r\nfaktiskt redan i dag samarbete med EG som ger oss\r\nen hög standard, och vi bidrar till EG-ländernas\r\nhöga standard.</pre><pre>Att EG skulle vara odemokratiskt är faktiskt inget\r\npåhitt av EG-motståndarna eller av dem som är\r\nskeptiska till medlemskapet. Det är inom själva EG\r\nsom man talar om det som ett problem.\r\nUrsprungligen hade man i den enda beslutande\r\nförsamlingen, ministerrådet, ett\r\nkonsensusförfarande. Då var det demokrati. Det\r\nvar alltså fråga om självständiga stater som var och\r\nen hade möjlighet att inlägga veto. Därmed var det\r\ninte fråga om överstatlighet, man blev inte\r\növerkörd. Det var demokratiskt.</pre><pre>Allt eftersom besluten kommer att fattas med\r\nmajoritet innebär det att folken körs över, när de\r\nkommer i minoritet i denna enda beslutande\r\nförsamling, där en regeringsledamot finns med.\r\nParlamentet med den direktvalda representationen\r\nhar alltså inga beslutande funktioner. Skulle man\r\nnu införa beslutsfunktioner i parlamentet, då är det\r\nverkligen en union, ''ett land'', där alla är med och\r\nväljer parlamentarikerna, som beslutar. Då har de\r\ningående delstaterna helt mist sin suveränitet.</pre><pre>Så det här är ett problem som diskuteras inom EG.\r\nDet är absolut inte något påhitt av några\r\nmotståndare eller skeptiker i Sverige.</pre><pre>Anf. 148  ULF ERIKSSON (nyd):</pre><pre>Herr talman! I mitt inlägg ville jag bara betona\r\nvikten av en enkel och tydlig information till\r\nsvenska folket. Det var detta mitt inlägg alltså\r\ngällde.</pre><pre>För att utvidga det litet kan jag säga att det är\r\nlättare att inom EG än utanför påverka EG:s beslut\r\nsom vi kommer att var väldigt beroende av, oavsett\r\nom vi befinner oss inom gemenskapen eller utanför\r\nden.</pre><pre>Dessutom är det försvarspolitiskt mycket viktigt. I\r\nEES-avtalet ingår också frågor som rör det\r\neuropeiska säkerhetssystemet, som vi bl.a. har haft\r\nmed i vårt partiprogram. Vi kan utvidga den här\r\ndebatten i all oändlighet, men det var inte säkerhet\r\njag ville tala om i dag, utan vikten av en klar och\r\ntydlig information om EG till svenska folket.</pre><pre>Anf. 149  BIRGITTA HAMBRAEUS (c):</pre><pre>Herr talman! Jag är rädd för att man på ja-sidan,\r\nsom inte har så bra argument, vill ha mycket\r\npopulära argument i närmast demagogisk form.\r\nDet finns en redovisning, som jag berättade, i enkel\r\nform, dessutom gratis, från regeringssidan. Jag är\r\ninte tilltalad av tanken att regeringen nu skall lägga\r\nbeslag på mycket av de pengar som vi så\r\nsmåningom får ta ställning till med anledning av\r\nkompletteringspropositionen. Där är det väldigt\r\nviktigt att folkrörelserna, också de som vill kritiskt\r\ngranska problem och möjligheter med medlemskap\r\ni Europaunionen, får resurser. Resurserna finns i\r\nallra högsta grad på ja-sidan.</pre><pre>Det var också otrolig propaganda kring besluten\r\nom att börja förhandla om EES-avtalet och om att\r\nsöka medlemskap. Då var det helsidesannonser\r\nfrån penningstarka intressen. Det är väl inte den\r\nsortens information som man eftersträvar. Det\r\nmåste vara en saklig debatt, där fördelarna\r\nverkligen belyses.</pre><pre>Låt mig få säga en sak, som jag tycker att vi\r\nallvarligt borde överväga. Det är den lilla nationens\r\nmöjlighet att försvara sin valuta. Det ser jag som ett\r\nstort problem. Vi inser att vår valuta kan hotas om\r\ndet finns en misstro mot vårt näringsliv. Då skulle\r\nman inom en union kunna trygga sin valuta. Det\r\nkan vara en fördel. Jag skulle vilja diskutera detta\r\nsakligt. Varför kan vi inte en sådan sakdebatt? Här\r\nkastas det plötsligt bara fram att det är väldigt\r\nviktigt med försvarsgemenskap. Det är verkligen\r\nnågonting som inte kan diskuteras så här kortfattat.\r\nDet är oerhört kontroversiellt dessutom. Det var\r\nfaktiskt med förbehåll för neutralitetspolitik som vi\r\nansökte om medlemskap.</pre><pre>Sedan hoppas jag att vi kan slippa oerhört\r\nkänsloladdade ord som att vi blir utanför\r\ngemenskapen osv. Jag har i mitt anförande berättat\r\nhur vi redan nu har samarbete med EG liksom med\r\nde andra länderna i Europa. Att den här sortens\r\nkänsloladdade uttryck används gör mig oerhört\r\nmisstänksam. Fler och fler människor blir det, för\r\ndet verkar som att man egentligen inte har några\r\ngoda argument för medlemskapet. Jag har inte hört\r\nde goda argumenten, annat än att ''vi lämnas ute i\r\nkylan'' och ''vi skall vara med och påverka''. Men vi\r\nvet att vi har väldigt begränsade möjligheter.</pre><pre>Anf. 150  ULF ERIKSSON (nyd):</pre><pre>Herr talman! Mitt inlägg avsåg information. Det\r\nhar tydligen inte gått ut tillräckligt klart till svenska\r\nfolket vad EG innebär. Då tycker jag att det är\r\nviktigt att man för ut information på ett enkelt och\r\nlättfattligt sätt.</pre><pre>Beträffande innehållet i EG kan vi tala länge om.\r\nDet finns mängder med frågor som vi kan\r\ndiskutera -- försvar, ecun osv. Birgitta Hambraeus\r\nvar inne på valutafrågan, och Carl B. Hamilton har\r\ntalat mycket om EG:s innehåll tidigare. Men det är\r\ninte det som jag har talat om, utan om vikten av en\r\nklar och lättfattlig information till svenska folket.\r\nJag tycker att den inte har gått fram ännu så länge.\r\nJag tror att det dess värre mycket beror på\r\nokunskap. Det är därför man är rädd för att gå in i\r\nEG.</pre><pre>Jag anser alltså att det är väldigt viktigt att\r\npengarna används på ett riktigt sätt. Jag tror att en\r\nlättfattlig information hem till svenska folket, i\r\nbrevlådan, är det enklaste sättet att ge information.\r\nMen det skall var lättbegripligt. Alla dessa avtal\r\nsom vi nu håller på med innebär en väldigt lång\r\nprocess. Jag tror att man måste ta fram de viktigaste\r\npunkterna och informera om vad EG innebär, vad\r\ndet har för fördelar för var och en som svensk\r\nmedborgare att vi går in i EG.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>8 §  Östersjösamarbetet</pre><pre>Föredrogs</pre><pre>utrikesutskottets betänkande</pre><pre>1991/92:UU23 Östersjösamarbetet.</pre><pre>Anf. 151  PEETER LUKSEP (m):</pre><pre>Herr talman! På sätt och vis är det här ett dåligt\r\nbetänkande. Det som står där inte dåligt. Det talas\r\nen del om trevliga, viktiga och intressanta\r\nkonferenser och mycket annat som för all del är\r\nmycket viktigt -- miljösamarbete runt Östersjön\r\nosv. På sätt och vis är det som inte står i\r\nbetänkandet, men som skulle kunna stå där under\r\nrubriken ''Östersjösamarbete'', det som egentligen\r\nhar ännu större vikt. En sådan viktig fråga, som\r\nmycket nära har att göra med det som avhandlas i\r\nbetänkandet, är frihandel mellan Sverige och\r\nländerna kring Östersjön.</pre><pre>Så till vida kommer av allt att döma ett viktigare\r\nbeslut att fattas på tisdag, då vi här i kammaren\r\nskall ta ställning till ett frihandelsavtal mellan\r\nSverige, Estland, Lettland och Litauen.</pre><pre>En annan viktig fråga är vad Sverige kan göra för\r\natt hjälpa Estland, Lettland och Litauen. Genom\r\nen valutareform kan man något underlätta för\r\nmänniskor, företag och organisationer i dessa\r\nländer att samarbeta med andra länder runt\r\nÖstersjön.</pre><pre>Dessutom är det vikigt att diskutera hur vi skulle\r\nkunna underlätta för människor att resa utan krav\r\npå sådana relativt omständliga procedurer som de\r\nnuvarande visumkraven innebär. Jag hoppas att det\r\ninte inom en alltför avlägsen framtid blir möjligt att\r\ngenomföra en sådan frihet för alla människor runt\r\nÖstersjön.</pre><pre>Det är också angeläget att undersöka\r\nmöjligheterna för detta Östersjöområde att inom\r\nen nära framtid kunna ingå i samma ekonomiska\r\noch politiska samarbetsområde, vilket alldeles nyss\r\ndiskuterades med anledning av EG-betänkandet.</pre><pre>Vi måste även diskutera hur Östersjöområdet i\r\nframtiden skall kunna hållas öppet och inte vara\r\nbakom den järnridå, som har existerat under så\r\nlång tid. Den aspekten har tidigare i dag diskuterats\r\nunder den säkehetspolitiska debatten.</pre><pre>Till sist vill jag i all enkelhet tillägga att frågan om\r\nmiljöförbättringar i Östersjöområdet ingår i\r\nregeringens kompletteringsproposition, som lades\r\nfram efter det att utskottet hade avgett detta\r\nbetänkande. I den anslås ytterligare pengar till\r\nmiljöinsatser bl.a. av det slag som det talas om här.</pre><pre>Eftersom de frågor som jag här har omnämnt förs\r\nfram i andra sammanhang på ett positivt sätt, yrkar\r\njag till sist bifall till utskottets hemställan.</pre><pre>Anf. 152  HÅKAN HOLMBERG (fp):</pre><pre>Herr talman! I allt väsentligt har Peeter Luksep sagt\r\nallt som det finns skäl att säga med anledning av\r\ndetta betänkande. Det är naturligtvis utmärkt att\r\ndet växer fram ett organiserat samarbete kring\r\nÖstersjön, som kanske så småningom får former\r\nsom liknar samarbetet i Nordiska rådet och som\r\ninom en inte alltför avlägsen framtid kan komma att\r\nspela en roll för Östersjöländernas samverkan i ett\r\nstörre europeiskt sammanhang.</pre><pre>Samtidigt kommer vi aldrig riktigt åt det viktiga\r\nsakinnehållet i politiska betänkanden. På sin höjd\r\nkan vi referera olika utmärkta initiativ som tas i\r\nandra sammanhang, t.ex. det samarbete mellan\r\nstäder runt Östersjön som omnämns i betänkandet\r\noch som än så länge är mer institutionaliserat, men\r\nsom kanske kommer att innehålla mer konkreta\r\nsamarbetsprojekt än vad det något diffusa\r\nÖstersjörådet tycks göra.</pre><pre>Det viktiga är dock alla dessa informella -- och\r\nibland formella -- olika kontakter som tas och som\r\nhelt och hållet inte kan formaliseras i någon politisk\r\norganisation. Men man kan på sin höjd kan ha\r\nnågot slags takorganisation för det alldeles\r\nnaturliga samarbete som alltid måste finnas mellan\r\nfria folk på ömse sidor av det som en gång i världen\r\npå sovjetiskt håll hette Fredens hav, men som\r\nvarken var fredens eller frihetens hav. Nu har\r\nÖstersjön äntligen en chans att bli det.</pre><pre>Jag yrkar därmed bifall till utskottets hemställan.</pre><pre>Anf. 153  MATS HELLSTRÖM (s):</pre><pre>Herr talman! Peeter Luksep har på ett föredömligt\r\nsätt påpekat att det mesta av det som betänkandet\r\nhandlar om tidigare har diskuterats här i\r\nkammaren. Och eftersom Östersjörådet har\r\ninrättats finns det goda skäl att vara kortfattad.</pre><pre>Det här handlar om olika nätverk som har större\r\nbetydelse utanför den här salen än inne i den. Dessa\r\nnätverk finns såväl politiskt inom Östersjöområdet\r\nsom kring handelskamrar, fackliga organisationer,\r\nkulturarbetare m.m. Om detta har det mesta sagts.\r\nDärför vill jag bara tala om en kanske tråkig nyhet\r\nför denna kammare.</pre><pre>I går och i förrgår diskuterades vid EFTA-mötet i\r\nReykjavik det faktum att vi i EFTA-länderna icke\r\nhar lyckats att åstadkomma ett frihandelsavtal med\r\nÖstersjöstaten Polen. Till skillnad från EG har inte\r\nEFTA kunnat få till stånd ett avtal med Polen och\r\nUngern. Av detta skäl diskrimineras svenska\r\nföretag på de ungerska och polska marknaderna\r\nsedan den 1 april.</pre><pre>Under EFTA-mötet riktade vi och EFTA:s\r\nnuvarande ordförande i parlamentarikermötet\r\nkritik mot de två länder -- Österrike och Schweiz --\r\nsom uppenbarligen är tillskrivna därför att de på\r\ngrund av sina jordbruksintressen förhalar den\r\nförhandling som vi hoppas så småningom skall\r\nkunna avslutas. Om EFTA får till stånd ett\r\nfrihandelsavtal med Polen och Ungern hoppas jag\r\natt denna fråga får bättre styrfart.</pre><pre>Även jag yrkar bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>9 §  Internationella miljöfrågor</pre><pre>Föredrogs</pre><pre>utrikesutskottets betänkande</pre><pre>1991/92:UU22 Internationella miljöfrågor.</pre><pre>Anf. 154  MAJ BRITT THEORIN (s):</pre><pre>Herr talman! Jag skall här tala om militären och\r\nmiljön. Till att börja med vill jag yrka bifall till\r\nreservation 3. Berndt Ekholm kommer att senare\r\ntala om övriga socialdemokratiska reservationer.</pre><pre>Det internationella läget har förbättrats avsevärt\r\nsamtidigt som risken för ett storkrig i motsvarande\r\ngrad har minskat.</pre><pre>Men andra hot mot mänsklighetens överlevnad\r\nväxer samtidigt, och särskilt då det internationella\r\nmiljöhotet. Resurser som nu används på den\r\nmilitära sidan borde kunna användas för att\r\nskydda, förbättra och återställa miljön. Detta var\r\ntanken bakom förslaget om en särskild FN-studie\r\nom militära resurser för miljö, först initierat i\r\nSverige av WWPP, kvinnliga parlamentariker för\r\nfred, dvs. kvinnliga parlamentariker från samtliga\r\npolitiska partier här i Sveriges riksdag.</pre><pre>En FN-studie under mitt ordförandeskap arbetade\r\nunder kort tid fram en enig rapport. Förslagen i\r\nrapporten skall enligt beslut i FN i höst föras fram\r\ntill FN:s konferens för miljö och utveckling\r\n(UNCED) i Brasilien om knappt två veckor. Det\r\nblir sedan UNCED-konferensen som skall ta\r\nställning till de olika förslagen i rapporten, som nu\r\när generalsekreterarens rapport. Vad man i\r\nreservationen kräver är att den svenska regeringen\r\naktivt arbetar för att studiens konkreta förslag\r\nantas vid UNCED-konferensen.</pre><pre>Praktiskt taget alla militära aktiviteter har, såväl\r\nunder krig som i fredstid, någon form av\r\nmiljömässiga konsekvenser. Att förstöra miljön har\r\nsedan antiken varit en etablerad metod att föra\r\nkrig, men miljökonsekvenserna av ett storskaligt\r\nkärnvapenkrig skulle vara av en helt annan storlek.\r\nRadioaktivt nedfall, ozonuttunning genom\r\nkväveoxider från kärnexplosioner och\r\nklimatförändringar förorsakade av rök från enorma\r\nbränder skulle åstadkomma aldrig tidigare\r\nupplevda miljökatastrofer.</pre><pre>Den drastiska nedrustning som nu har tagit fart\r\nkommer att innebära att miljontals människor,\r\nhundratusentals anläggningar av olika slag och\r\ntusentals industriföretag inte längre kommer att\r\nutnyttjas av den militära sektorn. En hel del av\r\ndessa resurser borde kunna utnyttjas för att rädda\r\noch återställa miljön.</pre><pre>Militära resurser varierar från land till land, men de\r\nomfattar i princip:</pre><pre>a)arbetskraft, dvs. fast anställd militär personal,\r\ncivilanställda, tekniker och värnpliktiga,</pre><pre>b)tekniskt kunnande och yrkesskicklighet hos både\r\nmilitärer och forskare,</pre><pre>c)utrustning, alltifrån handeldvapen till\r\nstridsvagnar, fartyg, flygplan och avancerad\r\nlaboratorieutrustning,</pre><pre>d)kapital,</pre><pre>e)infrastruktur samt</pre><pre>f) teknologisk förmåga inkl. forskning och\r\nutveckling.</pre><pre>Militär personal är välutrustad för att kunna ingripa\r\nvid katastrofsituationer, vid t.ex. utryckning vid\r\nmiljöolyckor eller för att ta hand om och förstöra\r\nhöggradigt giftiga radioaktiva och andra farliga\r\nämnen.</pre><pre>Militären har en stor mängd information som\r\ninsamlats av olika underrättelsetjänster och som\r\nkan bidra till att spåra förändringar i atmosfären, i\r\noceanerna och på jordytan. Militära flygplan,\r\nytfartyg och ubåtar kan samla in ytterligare\r\ninformation om klimatförändringar och om\r\nströmmar och temperaturer i oceanerna.</pre><pre>Militär personal kan rensa upp och återställa\r\nförorenade eller på annat sätt förstörda områden. I\r\npraktiken är detta en variation av ingenjörsuppdrag\r\ni fält, varför ingenjörstrupper skulle vara bäst\r\nlämpade.</pre><pre>Teknik som används för militär bevakning kan lätt\r\nanpassas för att övervaka transporter av\r\nföroreningar och giftigt material och för ekologiskt\r\nsäkra metoder att förstöra vapen.</pre><pre>Militär kapacitet kan användas för att samla in\r\nmiljödata och observationer genom att använda\r\nfartyg, flygplan eller rymdfarkoster, för att\r\nupptäcka och spåra miljömissbruk såsom\r\navfallsdumpning, oljeutsläpp eller naturliga risker,\r\nsom skogsbränder.</pre><pre>En katastrofhjälpstyrka bestående av både civil och\r\nmilitär personal för utryckning vid nödsituationer\r\nkan sättas upp. Militären skulle kunna tas från\r\ningenjörstrupperna och medicinska enheter, och\r\nman skulle kunna använda utrustning från den\r\nmilitära sektorn, t.ex. lätta bandfordon,\r\namfibiefordon, helikoptrar och transportflygplan.</pre><pre>Några av de förslag som lämnas i rapporten över\r\nmöjlig civil användning av militära resurser är:\r\nanvändning av satellitteknologi för övervakning av\r\njordbruk, torka, miljö m.m., skogsplantering och\r\nannan markvård i tredje världen, u-hjälpsinsatser,\r\nbl.a. i form av transporter och katastrofarbete,\r\nkalkning av sjöar och skogar med hjälp av militära\r\nflygplan och fartyg, bekämpning av oljeutsläpp\r\nsamt forsknings- och utvecklingsresurser för\r\nglobala miljöinsatser.</pre><pre>Teknik, instrument och system som används för\r\nmilitära ändamål kan t.ex. användas för\r\nmiljövarning och för återställande av miljön.</pre><pre>Rapportens förslag riktar sig åt tre håll: till Förenta\r\nNationerna, till regeringarna och till UNCED-\r\nkonferensen.</pre><pre>I rapporten rekommenderas FN att på olika sätt\r\nstödja en miljöanvändning av militära resurser.\r\nAlla miljödata, också de som fås via militära\r\nsatelliter och andra militära informationssystem,\r\nskall göras tillgängliga globalt.</pre><pre>FN bör skapa en internationell\r\nmiljöräddningstrupp; ett slags ''gröna baskrar'',\r\nsom står till förfogande när ett land begär hjälp vid\r\nmiljökatastrofer och nödlägen. FN bör upprätta en\r\nkunskapsbank för internationellt utbyte av aktuella\r\nnationella erfarenheter av miljöanvändning av\r\nmilitära resurser.</pre><pre>I rapporten läggs också fram förslag som riktar sig\r\ndirekt till nationerna. Alla miljökrav och all\r\nmiljölagstiftning som gäller det civila samhället\r\nskall också gälla all militär verksamhet. Militären\r\nskall återställa den miljö som den har skadat. Varje\r\nland bör granska sina miljöbehov och vilka militära\r\nresurser som kan användas för miljön och sedan\r\ngöra upp en nationell aktionsplan. Miljömässigt\r\nsund teknologi bör utvecklas för förstörelse av\r\nvapen. Miljöhänsyn bör infogas i de militära\r\nforsknings- och utvecklingsprogrammen.</pre><pre>Slutligen föreslås i rapporten att de konkreta\r\nförslagen skall föras in i agenda 21 och i den s.k.\r\nEarth Charter vid UNCED-konferensen.</pre><pre>I reservation 3 föreslår vi socialdemokrater att\r\nregeringen aktivt skall verka för att de konkreta\r\nförslagen antas vid FN:s miljökonferens och att\r\nregeringen genomför de nationella förslag som förs\r\nfram i rapporten.</pre><pre>Jag yrkar alltså på nytt bifall till reservation 3.</pre><pre>Anf. 155  BENGT HURTIG (v):</pre><pre>Herr talman! I propositionen skriver regeringen att\r\näven om alla länder använder kostnadseffektiva\r\nstyrmedel nationellt för att nå miljömål leder det\r\ninte nödvändigtvis till en internationellt\r\nkostnadseffektiv lösning. För att uppnå dessa måste\r\nutsläppsreaktionerna vara störst i de länder där\r\nkostnaden för dessa är låga. Man skriver att när\r\navtalen skall revideras och nya förhandlas fram är\r\ndet viktigt att de leder till kostnadseffektiva och\r\nflexibla lösningar.</pre><pre>Det här kan tolks så, att man försöker maskera\r\nsjunkande ambitioner på det egna området och\r\nmenar att utsläppen främst bör reduceras i länder\r\ndär det är billigt att göra det, där arbetskraften är\r\nbillig, osv. och att vi inte här, där det är dyrare, skall\r\ngenomföra de åtgärderna.</pre><pre>Men det kan ju samtidigt vara så att utsläppen av\r\nluftföroreningar i fattiga länder totalt sett är\r\nmindre, därför att vi med en omfattande bilism och\r\nen avancerad industri släpper ut mycket t.ex.\r\nkoldioxid eller kväveoxider, och att de fattiga\r\nländerna tycker att man egentligen borde sätta in\r\nresurser där utsläppen är stora.</pre><pre>Andra små länder kan också hävda att utsläppen\r\nfrämst kommer från andra länder -- det kan nästan\r\nalla länder göra -- och att det är effektivare att\r\nnågon annan vidtar de åtgärderna. Vi tror att de\r\nresonemangen är litet farliga och tycker att\r\nregeringen kanske har formulerat sig oklart och\r\notydligt.</pre><pre>Nu har utskottet i sina formuleringar försökt\r\nprecisera vad som egentligen menas med\r\nkostnadseffektivitet, och det är ju ett litet framsteg.\r\nMen vi tycker ändå att det kanske kunde vara värt\r\natt göra en markering. Skulle det vara så att man\r\nmed den här skrivningen underlåter att minska\r\nutsläpp i rika länder kan vi inte heller uppfylla de\r\ninternationella överenskommelser om reduktioner\r\nav utsläpp av luftföroreningar som vi har ingått.</pre><pre>Med detta vill jag, herr talman, yrka bifall till\r\nmeningsyttringen av Bertil Måbrink.</pre><pre>Anf. 156  HÅKAN HOLMBERG (fp):</pre><pre>Herr talman! Den kommande miljökonferensen i\r\nRio är kanske den viktigaste internationella\r\nkonferens som kommer att ha ägt rum sedan det\r\nkalla kriget slutade, och den måste naturligtvis bli\r\nbörjan på en serie av liknande möten.</pre><pre>Jag vill påminna om en analys av världens\r\nmiljöproblem och utvecklingsproblem som gjordes\r\nunder tidigt 70-tal av Andrej Sacharov, som få\r\nlyssnade på riktigt på allvar annat än med den\r\nallmänna sympati som tillkom den som opponerade\r\nmot det sovjetiska förtrycket.</pre><pre>Sacharov påpekade vid många olika tillfällen det\r\ndirekta samband som uppenbarligen fanns mellan\r\nde politiska förhållandena i den av\r\nkommunistregimerna behärskade delen av världen\r\noch omöjligheten att nå fram till meningsfulla\r\ninternationella åtaganden för att bl.a. bekämpa\r\ninternationella miljöproblem och den\r\ninternationella fattigdomen.</pre><pre>De kommunistiska staterna gjorde utomordentligt\r\nlitet i den vägen -- de gjorde, när de kunde, desto\r\nmer för att blockera initiativ från annat håll. Och\r\nframför allt skapade det låsta internationella läget\r\nmed den tillhörande kapprustningen en situation\r\ndär oerhörda resurser bands till fullständigt\r\nimproduktiva ändamål, dvs. ömsesidiga rustningar,\r\nresurser som givetvis hade kunnat användas\r\nväsentligt bättre.</pre><pre>Genom de förändringar som har skett i världen de\r\nsenaste åren finns nu faktiskt möjligheter att just\r\nanvända de resurser som tidigare bands i -- i varje\r\nfall i ett större perspektiv -- tämligen meningslösa\r\nkapprustningar till något nyttigare. Det är just\r\ndetta som gör Riokonferensen och den process som\r\nnu förhoppningsvis inleds till det som kanske är det\r\nviktigaste som sker på den internationella scenen\r\nsedan det kalla kriget tog slut.</pre><pre>Det är glädjande att Sverige har varit så aktivt i\r\nförberedelserna, dels ensamt, dels tillsammans med\r\növriga nordiska länder, och att de områden där\r\nSverige har engagerat sig så uppenbart är många av\r\nde mest centrala områdena -- jag tänker då\r\nnaturligtvis på dels den koppling som finns mellan\r\nbekämpande av miljöförstöring internationellt och\r\nde internationella fattigdomsproblemen, dels den\r\nbiologiska mångfalden, och dessutom, för att bara\r\nnämna några exempel ur den större mångfalden, de\r\nmilitära aktiviteternas miljöpåverkan.</pre><pre>Det finns naturligtvis många olika målkonflikter i\r\ndet här arbetet -- mellan snabb ekonomisk\r\nutveckling i fattiga länder och långsiktiga\r\nmiljöhänsyn, som naturligtvis måste tas överallt.\r\nFrågan om skogsbruket är väl det mest påtagliga\r\nexemplet på en målkonflikt av det här slaget.</pre><pre>Jag tror att det är så att om i-länderna skall kunna\r\nnå framgång för kraven på ett biologiskt och\r\nlångsiktigt hållbart skogsbruk också i u-länder\r\nmåste de själva på ett många gånger kanske\r\ntydligare sätt än hittills skydda sin egen ekonomiska\r\nbalans och sin egen biologiska mångfald. Det finns\r\nså att säga ett slags kommunicerande kärl mellan\r\nfjällnära skogar i länder som Sverige och insatser\r\nför att rädda regnskogen i andra delar av världen.</pre><pre>Trovärdighet från de rika ländernas sida är\r\navgörande för att man skall nå framgång när det\r\ngäller att få fattigare länder att acceptera de\r\nåtaganden som de annars kanske av kortsiktigt\r\nintresse skulle känna sig pressade att bortse från.</pre><pre>Det finns en rad reflexioner som skulle kunna göras\r\nmed anledning av detta betänkande. Man skulle\r\nkunna hålla långa anföranden i ämnet. Jag tycker\r\natt det som i dag är viktigast att konstatera är den\r\nbetydande enighet som finns inom utskottet när det\r\ngäller rekommendationerna för riksdagens\r\nställningstagande inför Riokonferensen.</pre><pre>Det finns ett antal socialdemokratiska\r\nreservationer. Det är väl i och för sig naturligt att\r\ndet största oppositionspartiet vill reservera sig, men\r\nser man till substansen i dessa reservationer är det\r\nuppebarligen så att skillnaden gentemot den linje\r\nsom majoriteten företräder är utomordentligt\r\nmarginell. I några fall har jag inte ens lyckats\r\nupptäcka den, men den kanske finns någonstans i\r\nnågon schattering eller nyans.</pre><pre>Sedan finns det en meningsyttring från\r\nVänsterpartiet. När jag första gången läste den blev\r\njag något förbryllad och något bestört. Det föreföll\r\nnärmast vara en ideologisk princip som framfördes\r\nfrån Vänsterpartiets sida att pengar skall användas\r\nineffektivt. Det var ett slags polemik i princip mot\r\nkravet på kostnadseffektiv bekämpning av\r\nmiljöförstöring.</pre><pre>Nu noterar jag att Bengt Hurtig var utomordentligt\r\nförsiktig när han lade ut texten om denna\r\nreservation. Det tror jag var mycket klokt. Det kan\r\nnaturligtvis inte vara något egenvärde i att spendera\r\npengar på ett ineffektivt och slösaktigt sätt. Det är\r\nrimligtvis alltid bättre ifall man för en viss summa\r\npengar kan bekämpa mera utsläpp än om man\r\nanvänder pengarna på något annat sätt. Det kan\r\ninte finnas någon som helst diskussion på den\r\npunkten. De olika tolkningar av vad denna princip i\r\nvärsta fall skulle kunna innebära, som Bengt Hurtig\r\nantydde var orsaken till reservationen, tycker jag\r\nvar utomordentligt långsökta.</pre><pre>Det är naturligtvis så att man många gånger snabbt\r\nkan nå större resultat i t.ex. länder där man tidigare\r\nknappast har gjort någonting alls för att bekämpa\r\nlåt oss säga utsläpp i vatten av något giftigt ämne.\r\nDet är då relativt sett enkelt att komma åt\r\nåtminstone de allra värsta och grövsta utsläppen\r\nmed tämligen enkla insatser. I länder som sysslat\r\nmed miljöpolitiska insatser under längre tid visar\r\ndet sig däremot många gånger att det kan krävas\r\nstora investeringar för att nå ytterligare resultat\r\nutöver dem som redan har nåtts och för att få ned\r\nett utsläpp till nära noll. Det kan vara mycket dyrt\r\natt klara den allra sista biten. Det betyder inte att\r\nman skall låta bli att försöka åstadkomma det\r\nockså. Men om man har begränsade ekonomiska\r\nresurser kan det naturligtvis i många lägen vara\r\nklokast, både ur snävt nationellt och större globalt\r\nperspektiv, att satsa pengar på insatser där man\r\nsnabbt kan få ett större resultat. Det enda\r\nalternativet är i så fall att inte göra något alls åt de\r\nutsläpp som skulle vara enklare att komma åt. Det\r\nkan inte vara Vänsterpartiets allvarliga mening att\r\nman skall avhålla sig från bedömningar av vad som\r\när mest kostnadseffektivt i den internationella\r\nmiljöpolitiken.</pre><pre>Som jag sade tidigare var det också mycket klokt av\r\nBengt Hurtig att vara mycket försiktig i sin\r\nplädering för denna meningsyttring.</pre><pre>Jag yrkar därmed bifall till utskottets hemställan.</pre><pre>Anf. 157  MAJ BRITT THEORIN (s)\r\nreplik:</pre><pre>Herr talman! Jag kan hålla med Håkan Holmberg\r\nom att vi i mångt och mycket har samma\r\ngrundläggande värderingar. Det som skiljer oss åt\r\nalldeles påtagligt är viljan att markera aktivitet på\r\nområdet.</pre><pre>För att det inte skall bli några svårigheter för Håkan\r\nHolmberg: låt mig bara säga att skillnaden när det\r\ngäller militären och miljön ligger i att\r\nutskottsmajoriteten, som det står i betänkandet,\r\nutgår ifrån ''att regeringen fortsatt driver dessa\r\nfrågor på sätt som den finner ändamålsenligt''. I\r\nden socialdemokratiska reservationen vill vi klart\r\nha riksdagens uttalande för att man skall arbeta för\r\nde konkreta förslagen.</pre><pre>För att inget missförstånd skall råda så låt mig säga\r\natt det förslag till gröna baskrar som vi har\r\npresenterat i FN-studien inte har någonting att göra\r\nmed Vietnams gröna baskrar och marinkåren som\r\nvar kända för ganska förödande insatser, inte bara\r\nmot miljön utan också mot människorna.</pre><pre>Men det kan vara bra för våra liberala kolleger här i\r\nriksdagen att veta att vårt förslag har stöd på många\r\nhåll. Inte minst er partivän Genscher i Tyskland har\r\nuttalat sig mycket varmt för det, även om han döpt\r\nom de gröna baskrarna till gröna hjälmar. Det är\r\nkanske bra att samarbeta över nationsgränserna.</pre><pre>Skillnaden ligger alltså i att vi vill ha ett uttalande\r\nfrån riksdagen att regeringen konkret skall arbeta\r\nför detta, och inte bara ett uttalande om att man\r\nhoppas och utgår ifrån att regeringen gör vad som\r\npassar den att göra.</pre><pre>Anf. 158  HÅKAN HOLMBERG (fp)\r\nreplik:</pre><pre>Herr talman! Eftersom jag antog att det skulle bli\r\nnågon form av replik på det konstaterande jag\r\ngjorde har jag roat mig med att jämföra\r\nformuleringarna i majoritetstexten och de\r\nsocialdemokratiska reservationerna. De är\r\ngenomgående av följande karaktär.</pre><pre>Utskottet konstaterar, enligt majoritetstexten, att\r\nSverige aktivt deltar. Socialdemokraterna föreslår\r\natt det på motsvarande ställe skall stå att utskottet\r\nutgår ifrån att regeringen driver på.</pre><pre>Det är naturligtvis en skillnad i ord. Vad den tydliga\r\nsubstansen i dessa ord innebär för skillnad har jag\r\ninte lyckats utröna.</pre><pre>Ett annat exempel: Utskottet föreslår, enligt\r\nmajoritetstexten, att Sverige fortsätter med en viss\r\ninsats. Den socialdemokratiska versionen föreslår\r\nformuleringen att regeringen bör verka för fortsatta\r\ninsatser.</pre><pre>Jag tycker inte heller att det är någon särskilt\r\ndramatisk skillnad. Framför allt antyder det ingen\r\nradikal skillnad i vad som är det uppenbara målet\r\nför det som man bör verka för eller fortsätta att\r\ngöra.</pre><pre>Ytterligare ett exempel: I majoritetstexten kan det\r\nstå att Sverige har tagit initiativ. Enligt den\r\nsocialdemokratiska motsvarigheten kan det heta att\r\nfrågan bör föras upp t.ex. på en internationell\r\ndagordning eller någonting annat.</pre><pre>Visst kan man, om man vill, försöka lägga in olika\r\nbetydande åsiktsskillnader mellan denna typ av\r\nkonkurrerande formuleringar, men jag tycker inte\r\ndet finns någon anledning att dramatisera detta.</pre><pre>När det gäller de gröna baskrarna, eller gröna\r\nhjälmarna, finner jag väl att vi svenska liberaler,\r\nprecis som de tyska, säkert kan utgå ifrån att t.ex.\r\nden svenska regeringen arbetar på lämpligt sätt för\r\ninitiativ av precis det slag som Maj Britt Theorin\r\nnämnde och på lämpligt sätt stöder förnuftiga\r\nförslag som kommer, varav detta säkerligen är ett.\r\nMen allting behöver inte stå i en majoritetstext för\r\natt man skall bevisa att man verkligen är för något\r\noch är engagerad. Jag förstår att det är roligare att\r\nkunna reservera sig.</pre><pre>Anf. 159  MAJ BRITT THEORIN (s)\r\nreplik:</pre><pre>Herr talman! Det är klart att vi kan läsa litet olika,\r\nmen om det står att utskottet utgår från att\r\nregeringen fortsatt driver dessa frågor på ett sätt\r\nsom den finner ändamålsenligt, eller om man säger\r\natt utskottet kräver att regeringen aktivt bör verka\r\nför att de konkreta förslagen antas vid FN:s\r\nmiljökonferens, så är det faktiskt en ganska stor\r\nartskillnad, vill jag påstå.</pre><pre>Det är inte bara fråga om att man i allmänhet skall\r\ntitta på studien som sådan, och när man tycker det\r\när lämpligt ta upp det, eller stödja någon annan som\r\ntar initiativ.</pre><pre>När det gäller en FN-studie som letts av en svensk\r\nförutsätts att en svensk regering driver de konkreta\r\nförslagen. Det är detta vi vill ha fastlagt.</pre><pre>Dessutom, vilket kanske inte är det minst\r\nväsentliga, vill vi att de nationella förslag som\r\nföreslås i studien också skall genomföras här\r\nhemma. Till det har utskottsmajoriteten inte haft\r\nnågonting att säga.</pre><pre>Låt mig slå fast det som kanske är viktigast av allt.\r\nÄr vi nu överens om detta och jag kan räkna med\r\nliberalernas stöd i regeringen, då kommer vi\r\nsäkerligen att få en regering som aktivt verkar\r\ntillsammans med liberalerna i Tyskland och på\r\nandra håll i världen för att just dessa konkreta\r\nförslag genomförs. I så fall har jag ingen kritik att\r\nrikta mot utskottet.</pre><pre>Anf. 160  HÅKAN HOLMBERG (fp)\r\nreplik:</pre><pre>Herr talman! Om vi skall föra en debatt som vi gjort\r\nhär kan man lika väl hävda att ett uttryck som\r\n''ändamålsenligt'' innebär en starkare bindning än\r\nalternativa formuleringar som öppnar olika\r\nmöjligheter. Ändamålsenligt bör faktisk vara något\r\nsom leder fram till ett ändamål. Man bör inte öppna\r\nvägen för initiativ hit och dit om vilka man inte har\r\nnågon speciell föreställning om vart de kommer att\r\nleda.</pre><pre>Jag säger detta egentligen inte för att bevisa\r\nnågonting annat än att det är tämligen stor\r\nsamstämmighet mellan oss. Vi skiljer oss kanske en\r\nsmula i formuleringarna. Möjligen finns något olika\r\nnyanser när det gäller vad vi vill prioritera allra\r\nhögst för ögonblicket på en lista av olika saker som\r\nallihop bör få prioritet under de allra närmaste\r\nåren. Men någon dramatisk skillnad mellan oss\r\nfinns inte.</pre><pre>Anf. 161  BENGT HURTIG (v) replik:</pre><pre>Herr talman! Jag tycker väl att vi kanske nått en viss\r\nklarhet och ytterligare förtydligande i utskottets\r\nskrivning, och jag tror det är viktigt. Regeringens\r\nresonemang att man alltid skall göra dessa insatser\r\ndär det är maximalt kostnadseffektivt förutsätter ju\r\nen ganska omfattande resursöverföring till u-\r\nländerna. Jag har sett överslagsberäkningar som\r\nvisar att om man skulle uppfylla de internationella\r\nkonventioner som ingåtts när det gäller\r\nreduceringar av utsläpp, skulle det behövas en\r\növerföring bara från Sveriges sida -- om den\r\nfördelas i proportion till bruttonationalprodukten --\r\nsom skulle betyda ungefär en fördubbling av vårt\r\nbistånd, alltså storleksordningen 12--15 miljarder\r\nytterligare. Det kan vara politiskt svårt att nå till\r\nden nivån även med miljöargument. Det har vi ju\r\nerfarenhet av, även om Håkan Holmberg och jag är\r\nense om den principiella målsättningen.</pre><pre>I ett sådant läge kan det trots allt vara vettigt att\r\nvidta åtgärder i industriländerna, där man kan få\r\ngehör för det och där utsläppen av vissa\r\nföroreningar är mycket stora per capita, mycket\r\nstörre än de är i tredje världen.</pre><pre>Det finns andra resonemang när man för in\r\nekonomin. Inom Världsbanken har en utredare\r\nsagt att räknar man samhällsekonomiska förluster\r\npå grund av sjukdomar som är relaterade till\r\nmiljön, är det mera effektivt att vidta åtgärder i\r\nindustriländerna. De människorna producerar så\r\nmycket mer och tjänar så mycket mer pengar. Det\r\ngör inte så mycket om ''u-länningarna'' blir sjuka\r\noch dör i förtid på grund av miljön. De har ju ingen\r\ninkomst.</pre><pre>Detta leder till ett fullständigt ociviliserat\r\nresonemang. Det är den här typen av tankegångar,\r\ndär ekonomin så att säga överordnas politiken, som\r\nvi är litet oroliga för. Det är skälet till att vi har\r\nmarkerat den här frågan.</pre><pre>Anf. 162  HÅKAN HOLMBERG (fp)\r\nreplik:</pre><pre>Herr talman! Jag konstaterar bara än en gång att\r\nBengt Hurtig inte heller nu gör något försök att på\r\nallvar försvara de tankegångar som faktiskt, om\r\nman nu skall ta formuleringarna som de står,\r\nförefaller ligga bakom Vänsterpartiets\r\nmeningsyttring. Inte heller Bengt Hurtig har\r\nnågonting emot att pengar används effektivt, till\r\nskillnad från att använda dem ineffektivt. Det\r\ntycker jag är ett glädjande framsteg i förhållande till\r\nden meningsyttring som han ser sig nödsakad att\r\nyrka bifall till.</pre><pre>En massiv resursöverföring är naturligtvis\r\nnågonting utomordentligt önskvärt helt oavsett\r\ndetta resonemang. Hade det gått att låt oss säga\r\nfördubbla det svenska biståndet skulle jag mycket\r\ngärna vilja vara med på det. Det är en tanke som\r\nBengt Hurtig säkert vet har djup förankring i\r\nFolkpartiet liberalerna.</pre><pre>Anf. 163  BERNDT EKHOLM (s):</pre><pre>Herr talman! Det är nu två veckor kvar till den\r\nstora FN-konferensen i Rio om miljö och\r\nutveckling. Det är väldigt glädjande att den blir av.\r\nDet blir säkert en mycket spännande tid. Självfallet\r\nblir det en utmaning vare sig man reser till Rio eller\r\nfinns här hemma.</pre><pre>Det är särskilt glädjande för mig, eftersom\r\nkonferensen har tillkommit på initiativ från den\r\nsocialdemokratiska regeringen, 20 år efter\r\nStockholmskonferensen. Den äger rum i spåren av\r\nBrundtlandrapportens utmaning om en hållbar\r\nutveckling.</pre><pre>Flera av de frågor som sedan har lyfts upp i\r\nförberedelsearbetet har tillkommit direkt på\r\nsvenskt initiativ. Ett exempel är klimatfrågan,\r\nandra är frågan om biologisk mångfald och\r\nskogsfrågan. Det finns säkert fler.</pre><pre>Jag vill påstå att Sverige -- och inte minst den\r\nsocialdemokratiska regeringen -- har präglat\r\nkonferensens innehåll. Eftersom Håkan Holmberg\r\ninte talade om konferensens innehåll vill jag ändå\r\nför protokollet nämna att den handlar om\r\nantagande av två konventioner, en för klimat och\r\nen för biologisk mångfald, en allmän deklaration,\r\nett framtidsinriktat handlingsprogram inför 2000-\r\ntalet, kallat Agenda 21. I detta handlingsprogram\r\ningår en principdeklaration om skogsfrågorna,\r\nfinansieringsfrågor, institutionella frågor och en\r\nmängd olika sakfrågor. Också frågan om militär\r\nverksamhet och miljö berörs.</pre><pre>Det har förekommit många framgångar. Många\r\nfrågor har drivits igenom ett ofta trögt\r\nförhandlingsmaskineri. Men det har naturligtvis\r\nockså förekommit motgångar, t.ex. när det gäller\r\nden fråga Maj Britt Theorin tog upp, dvs. de\r\nmilitära verksamheterna, och när det gäller\r\nenergifrågorna, för att ta ett annat stort\r\nfrågekomplex.</pre><pre>Jag vill ändå harangera den sittande regeringen i\r\nden meningen att den faktiskt har fortsatt på det\r\nspår som den socialdemokratiska regeringen lade\r\nut. I den meningen är vi naturligtvis i huvuddragen\r\nväldigt överens inför Rio. Detta skall givetvis sägas.</pre><pre>Det finns motgångar, och många av i-länderna har\r\nbidragit till dessa motgångar genom att visa ett\r\nmycket svalt intresse för vissa frågor, såsom\r\nklimatfrågan, finansieringsfrågorna och andra\r\nfrågor. Det finns mycket i övrigt att önska. Men jag\r\ntror ändå att konferensen kommer att få stor\r\nbetydelse.</pre><pre>Om konferensen skall få denna stora betydelse får\r\nvi inte ge upp våra ambitioner, och vi får framför\r\nallt inte ge upp våra krav på att konferensen måste\r\nbli ett genombrott för miljöfrågorna, ett avstamp\r\njust inför 2000-talet.</pre><pre>Sveriges insats under konferensen kan, precis som\r\nvår insats i samband med att konferensen kom till,\r\nvara mycket betydelsefull, och det har den säkert\r\nvarit också under förberedelsearbetet. Men vi är\r\ninte framme än. För övrigt är vi inte ens framme när\r\nkonferensen hålls, utan detta är en del i en längre\r\nprocess, som vi om vi så vill kan kalla UNCED-\r\nprocessen. Det finns många utestående frågor att ta\r\ntill sig och att agera i. Jag tycker därför, trots de\r\ngrundläggande värderingarna, att\r\nutskottsmajoriteten har uppträtt något passivt. Jag\r\nskall försöka förklara varför.</pre><pre>Den första socialdemokratiska reservationen till\r\nbetänkandet handlar om den s.k. GEF-fonden, den\r\nglobala miljöfaciliteten. Denna fond skall\r\nmedverka till resursöverföringar från i-länder till u-\r\nländer utöver alla befintliga kanaler. Det innebär\r\natt fonden måste tillföras additionella resurser.\r\nFonden har mottagits positivt. Det här treåriga\r\nprojektet tycks nu löpa vidare, vilket också är\r\nmycket positivt. Projektet syftar till att stödja u-\r\nländerna genom investeringar och tekniskt bistånd.\r\nDet omfattar fyra huvudområden: klimatfrågan,\r\nden bilogiska mångfalden, ozonproblemen och\r\ninternationella vattenfrågor. Detta är områden där\r\ni-länderna i allt väsentligt bär skulden till\r\nproblemen, och i-länderna tjänar också på att\r\nproblemen åtgärdas. U-länderna har velat vidga\r\nmandatet för fonden till att omfatta\r\nmarkförstöring, ökenutbredning, avskogning och\r\nnationella vattenproblem, men i-länderna har varit\r\nemot. Tills vidare har det uppnåtts en kompromiss,\r\nsom går ut på att man inom ramen för de fyra\r\nområden som framför allt gynnar i-länderna öppnar\r\nför vissa insatser som har att göra med u-ländernas\r\nspecifika problem, knutna till fattigdomsfrågan.</pre><pre>I reservationen deklarerar vi att vi anser att fondens\r\nmandat bör utvidgas till att omfatta de\r\nfattigdomsrelaterade miljöproblemen i en vidare\r\nmening än vad som hittills har varit fallet. Det\r\nmåste då naturligtvis tillföras nya resurser, och man\r\nmåste ge u-länderna ett rimligt inflytande.\r\nUtskottsmajoriteten är emot detta. Vi har i\r\ndiskussioner i utskottet gått igenom det här.\r\nUtskottet har bett om bordläggning av frågan men\r\nhar ändå inte ändrat sig, utan man anser att fondens\r\nmandat nu är till fyllest. Jag tycker att\r\nutskottsmajoriteten är passiv i det här avseendet.\r\nMan skriver att det genom en utvidgning av fondens\r\nmandat skulle kunna uppstå överlappningar, men\r\nsom det är nu uppstår det ju i stället luckor. Det\r\nvore väl då bättre att ta bort dessa luckor och\r\nförsöka minska risken för överlappningar. Jag\r\ntycker att vi har mycket starka skäl för att fortsätta\r\ndriva frågan om en utvidgning av fondens mandat.\r\nJag hoppas att utskottets skrivning inte är ett\r\nuttryck för att man anser att kopplingen mellan\r\nfattigdom och miljö inte är viktig.</pre><pre>Jag yrkar därmed bifall till reservation 1.</pre><pre>Nästa reservation tar upp flera frågor:\r\nklimatkonventionen, skogsdeklarationen, energi-\r\noch trafikfrågorna och kemikaliefrågorna. När det\r\ngäller klimatkonventionen återger\r\nutskottsmajoriteten en mycket allmän text utan\r\nnågon som helst egen åsikt. Inte ens ett stöd för den\r\nsittande regeringens uppfattning framkommer i\r\ntexten. Man frågar sig: Har utskottsmajoriteten\r\ningen åsikt om denna viktiga fråga rörande\r\nklimatkonventionen? Jag tycker faktiskt att detta\r\när anmärkningsvärt.</pre><pre>Klimatkonventionen har nu vid de internationella\r\nförhandlingarna blivit någon form av en\r\nsamskrivning, men den är inte till fyllest. USA har i\r\nallra högsta grad medverkat till en urvattning. Man\r\ntalar om en stabilisering av koldioxidutsläppen, om\r\nnationella program och om uppföljning men inte\r\nom några bindande åtaganden.</pre><pre>Från socialdemokratisk sida menar vi att vi måste\r\nfortsätta att aktivt driva på i den här frågan. Det\r\nmåste bli tal om bindande åtaganden, där\r\nindustriländerna följer upp det man har förhandlat\r\nom, dvs. att koldioxidutsläppen år 2000 skall\r\nstabiliseras på 1990 års nivå. Det måste bli ett\r\nsystem för fortsatta förhandlingar, som har en\r\npådrivande karaktär. Man måste också ta upp\r\nfrågan om reduktion av andra växthusgaser.</pre><pre>Beskrivande för utskottets passivitet är enligt min\r\nuppfattning att Moderata samlingspartiet, som har\r\ndetta som en hjärtefråga, väljer att inte ens delta i\r\ndebatten.</pre><pre>Det är naturligtvis nödvändigt att i Rio påpeka att\r\nvi måste arbeta för en bindande konvention, och vi\r\nmåste driva på i den här frågan. Om detta säger\r\nutskottsmajoriteten absolut ingenting. I vår motion\r\nhar vi pekat på att en bindande konvention kan\r\nvara den enskilt viktigaste teknikdrivande faktorn i\r\nutvecklingen av förnybara energikällor och\r\nbränslesnåla motorer. Detta kan sägas en gång till.</pre><pre>I reservation 2 tar vi också upp skogsfrågan, där\r\nutskottsmajoriteten inte ens tycks informerad om\r\nvad förhandlingarna nu handlar om. Man talar om\r\nen internationell skogskonvention, fast det nu\r\nsedan länge handlar om en principdeklaration.\r\nVarför har inte utskottsmajoriteten velat titta på\r\nvåra texter för att anpassa sina egna till det sakliga\r\nläget? Även i detta fall har det förekommit en\r\nbordläggning.</pre><pre>Vi måste nu få kraftfulla beslut när det gäller den\r\nhär deklarationen, och vi måste få en fortsättning\r\nsom leder till att reella förhandlingar om en\r\nkonvention tas upp. Det är beklagligt att flera u-\r\nländer inte förstår sitt eget bästa i sitt motstånd mot\r\nkonventionen. En konvention skulle säkert leda till\r\natt spänningarna i den här frågan minskades och att\r\nu-länderna själva gynnades. Många i-länder borde,\r\nsom u-länderna kräver, öppna för mer\r\nskogsplanteringar.</pre><pre>I reservationen tar vi sedan upp energi- och\r\ntrafikfrågorna. Trafiken berörs bara kort i\r\nmajoritetens skrivning. Nu tycks det bli en samlad\r\nuppföljning av den europeiska\r\ntransportministerkonferensen, men det blir ingen\r\ngemensam FN-konferens, utan regionala\r\nkonferenser. Detta är i och för sig naturligtvis\r\npositivt. Däremot är det väldigt förvånande att\r\nutskottet väljer att helt gå förbi vad vi säger om\r\nenergifrågan. Jag tycker att det är konstigt, särskilt\r\nmed tanke på Centerpartiets engagemang i den\r\nfrågan. Det är ju ändå en fråga som konferensen\r\ninte har lyckats med, och den borde då ha\r\nkommenterats av utskottsmajoriteten.</pre><pre>Sist i reservation nr 2 tar vi upp kemikaliefrågorna\r\noch deras behandling vid UNCED-processen. Vi\r\nbetonar vikten av utfasning av farliga kemikalier,\r\nvikten av att det i u-länderna skapas ett forum för\r\natt öka kunskapen om kontroll av kemikalier samt\r\nbehovet av ett globalt märkningssystem. Det är\r\nviktiga frågor för UNCED. Därför tiger\r\nutskottsmajoriteten. Man kommenterar över\r\nhuvud taget inte frågorna, trots att\r\nkemikalieinspektionen faktiskt arbetar med dem --\r\ninte helt utan framgång. Jag tycker att det är\r\nkonstigt att utskottsmajoriteten inte studerade vår\r\ntext i det sammanhanget och tog in något av den i\r\nmajoritetstexten.</pre><pre>Över huvud taget måste jag säga att mitt intryck är\r\natt utskottsmajoriteten verkar något oengagerad\r\nnär det gäller de internationella miljöfrågorna.\r\nMan avverkar frågorna pliktskyldigast, och det är\r\ninget bra omen.</pre><pre>Därmed yrkar jag bifall till reservation nr 2.</pre><pre>Reservation nr 3 har redan behandlats av Maj Britt\r\nTheorin, så den skall jag inte kommentera\r\nytterligare.</pre><pre>Jag vill avslutningsvis säga någonting om\r\nuppföljningen av Rio-konferensen. Uppföljningen\r\när naturligtvis också väldigt viktig, särskilt om\r\nkonferensen blir det avstamp som vi alla hoppas\r\noch tror att den kommer att bli. Denna fråga\r\nbehandlas inte i det här betänkandet, och det har\r\ninte heller varit avsikten, men jag tar upp den,\r\neftersom regeringen varit mycket tafatt i det här\r\nfallet, särskilt när det gäller frågan om vilka insatser\r\nman planerar på hemmaplan.</pre><pre>Nu är det två veckor kvar till Rio-konferensen.\r\nFortfarande vet vi i stort sett ingenting om hur\r\nuppföljningen i Sverige skall se ut. Sedan är vi två\r\nveckor i Rio, och då har det gått en månad.\r\nDärefter skall regeringen ha semester, och då har\r\ndet gått ett kvartal innan regeringen kan samla sig\r\ntill en diskussion om hur uppföljningen skall se ut.\r\nVi har då förlorat massor av tid. I stället borde det\r\nha funnits ett program om vad man vill göra\r\ninternationellt och även på hemmaplan. Hur tänker\r\nregeringen exempelvis på hemmaplan följa upp\r\nklimatkonventionen, konventionen om biologisk\r\nmångfald, skogsfrågedeklarationen och övriga\r\nfrågor i Agenda 21? Var finns planerna? Hur ser de\r\nut?</pre><pre>Jag tycker att detta är högst otillfredsställande, men\r\njag tycker också att det ligger helt i linje med\r\nregeringens hittillsvarande agerande. Man ligger\r\nlågt i miljöfrågorna!</pre><pre>Anf. 164  LENNART DALÉUS (c):</pre><pre>Herr talman! Vi har haft ett 1900-tal, under vilket\r\nmiljöfrågorna har förändrats mycket radikalt fram\r\ntill den situation vi har i dag.</pre><pre>Den första hälften av 1900-talet hade vi en mycket\r\nintensiv diskussion kring naturfrågorna, t.ex.\r\nskyddet av utrotningshotade växter och djur -- vad\r\nman kan kalla den gröna miljön. Vi har haft ett 60-\r\ntal som en sorts andra fas i miljöarbetet, där mycket\r\nav industrisamhällets avigsidor kommit att\r\nuppmärksammas på olika sätt. Vi kommer alla ihåg\r\nhur Björn Gillberg tvättade skjortan i Prädd i slutet\r\nav 60-talet för att på det sättet illustrera\r\nkemikalieproblemet.</pre><pre>Vi har haft ett 70-tal som borde ha präglats av de\r\ninternationella miljöfrågorna som en följd av FN-\r\nkonferensen i Stockholm 1972 men som i stället\r\nkom att i mycket präglas av en energidebatt som var\r\nnödvändig och som man kanske också kan säga var\r\nen följd av det växande miljöengagemanget.</pre><pre>Vi kom sedan in i ett 80-tal, där luftföroreningarna\r\ni hög grad dominerat vår miljödebatt.</pre><pre>Herr talman! Jag tror att man kan säga att vi nu står\r\ninför en sorts femte fas i miljöarbetet, där nya\r\nfrågor tränger in och kombineras ihop med de\r\ngamla, traditionella miljöfrågorna. Jag tycker att\r\nman kan säga att miljöfrågorna i dag skiljer sig från\r\nde gamla miljöfrågorna, om uttrycket tillåts, på\r\nväsentligen två sätt. Det ena är att miljöfrågorna på\r\nett mycket tydligt sätt blivit veritabla\r\nsäkerhetsfrågor för många länder.\r\nKlimatförändringarna är en sådan säkerhetsfråga.\r\nDet är inte längre ett lyxproblem som kan\r\ndiskuteras som en randanmärkning i\r\nsamhällsprotokollet utan som helt uppenbart\r\nkommer att påverka många länders långsiktiga\r\nexistens.</pre><pre>Det kan gälla förändring av odlingsbetingelserna i\r\nländer som Sverige eller USA. Det kan innebära en\r\nhöjning av havsvattennivån, med stora problem för\r\nHolland, katastrofala följer för Bangladesh och\r\nkanske total förintelse för låglänta öriken.</pre><pre>Detta innebär en skillnad när det gäller\r\nmiljöproblemen från den tid då man kunde ägna sig\r\nåt att skydda almarna i Kungsträdgården, rädda\r\nVindelälven eller något liknande. Vi är inte längre i\r\nden situationen, utan vi måste se miljöfrågorna som\r\nveritabla säkerhetsproblem.</pre><pre>Det är den ena skillnaden. En annan skillnad ligger\r\ni att miljöfrågorna är gränslösa på det sättet att de\r\növerskrider nationsgränserna, vilket är det mest\r\ntypiska för luftföroreningarna -- svaveldioxider och\r\nkväveoxider känner inte till passbestämmelser och\r\nvisumtvång utan glider fram och tillbaka över\r\nnationsgränserna på ett i det närmaste\r\nokontrollerbart sätt.</pre><pre>Det finns även en gränslöshet på ett annat plan,\r\nnämligen utsuddningen mellan sektorerna i\r\nsamhället. Vi måste ta ett engagemang för\r\nmiljöfrågorna i trafikarbetet, i forskningsarbetet\r\noch i militära sammanhang. Man kan räkna upp\r\nsnart sagt varje samhällssektor och påvisa att\r\nmiljöengagemanget på ett helt annat sätt än\r\ntidigare måste komma att genomsyra\r\nverksamheten.</pre><pre>Naturligtvis, herr talman, finns det också en\r\ngränslöshet i tiden. Det mest typiska är naturligtvis\r\nkärnkraftens högaktiva avfall, som skall förvaras\r\nskilt från allt biologiskt liv i tiotusentals år framåt.\r\nDär har vi en tidsmässig gränslöshet som också är\r\nmycket tydlig.</pre><pre>Detta är den nya situationen för miljöfrågorna. Det\r\när särskilt när det gäller kopplingen till\r\nutvecklingen och till de fattiga ländernas fattigdom\r\nsom miljöfrågorna har blivit tydliga och förtjänt\r\nuppmärksammade inför den konferens som\r\ndiskussionen i dag till stor del gäller.</pre><pre>Det är en viktig konferens, och den kommer att\r\nuppmärksamma många viktiga och angelägna\r\nproblem. Den skiljer sig från 1972 års konferens på\r\ndet markanta sättet, att denna i det närmaste\r\nrenodlat hanterade miljöfrågorna i en tid då dessa\r\nvar ett nästan obrutet område, en jungfrulig mark.\r\nDet innebar att 1972 års konferens hade\r\nförutsättningar att bli det verkliga avstampet in på\r\nett nytt område.</pre><pre>Den situationen har vi inte riktigt i dag. Vi har nu\r\nunder 20 år diskuterat och ägnat omsorg, mer eller\r\nmindre, åt miljöfrågorna, och nu kan vi se hur det\r\när kopplingen till utvecklingsfrågorna som är det\r\ndramatiskt nya och viktiga. Därför tror jag inte att\r\nvi kanske skall se konferensen som en avstamp till\r\nnågot nytt utan snarare som en bekräftelse på att\r\ndessa frågor nu har fått en berättigad plats i\r\nsamhällsarbetet. Möjligen kan man fråga sig om\r\ninte just miljö- och utvecklingsfrågorna, som någon\r\nhar sagt, har blivit för stora för en konferens. De\r\nskulle behöva hanteras på ett mer genomgripande\r\nsätt även i andra sammanhang.</pre><pre>Enligt Berndt Ekholm var det Socialdemokraterna\r\nsom hittade på 1972 års konferens och möjligen\r\näven 1982 års konferens. Nu har man sett till att\r\n1992 års konferens kommit till stånd. Gro Harlem\r\nBrundtland kan väl i sin rapport finna att hon inte\r\nvar alldeles oengagerad i frågan om att arrangera\r\nen konferens. Utan att föra någon allvarligare\r\npolemik vill jag säga att det kanske inte är så\r\nalldeles originellt att man vart tionde år celebrerar\r\natt man började med en konferens 1972. Jag utgår\r\nfrån att vi kommer att få någon sorts arrangemang\r\nom tio år som uppföljning av såväl Stockholms-\r\nsom Rio-konferensen. -- Jag tar härmed initiativet\r\ntill det!</pre><pre>Det är fyra frågor som formellt skall hanteras vid\r\nkonferensen i Rio. Det är två konventioner -- den\r\nom klimatförändringarna och den om biologisk\r\nmångfald och bioteknik -- samt Agenda 21 och Rio-\r\ndeklarationen.</pre><pre>Jag vågar påstå att man från svensk sida i dessa\r\nfrågor i alla stycken har varit pådrivande. Man blir\r\nledsen när man hör Maj Britt Theorin beskriva\r\nresultatet av de egna ansträngningarna när det\r\ngäller militären och vill göra gällande att det skulle\r\nha varit ett svagt officiellt agerande från svensk\r\nsida. Detta är inte riktigt sant. I själva verket är det\r\nså att sambandet mellan krig och miljö var ett av de\r\nämnen som dominerade dåvarande statsministern\r\nFälldins agerande i samband med FN:s andra\r\nspecialsession om nedrustning 1982. Det var det\r\ndominerande inslaget i hans arbete.</pre><pre>Miljövårdsberedningen -- regeringens dåvarande\r\norgan i miljöfrågor -- ägnade stor omsorg åt och gav\r\nut rapporter i ämnet krig och miljö som en av de\r\ntyngsta frågorna.</pre><pre>Om Maj Britt Theorin och Berndt Ekholm läser\r\nmotioner skall de finna att inte minst Centern har\r\nhaft ett stort engagemang i den här frågan även\r\ntidigare. Trots alla svenska ansträngningar även\r\ninför konferensen i Rio -- det här vet inte minst\r\nBerndt Ekholm som sitter med i den svenska\r\nnationalkommittén -- har vi inte lyckats fullt ut med\r\natt få in de militära frågorna i förberedelsearbetet\r\ninför Rio. Detta beklagar man självfallet från\r\nsvensk sida. Det beror inte på någon underlåtenhet\r\nfrån Sverige politiskt eller från de svenska\r\nförhandlarna som har bedrivit det här arbetet. Det\r\nbör nog sägas så att det inte kan uppfattas som att\r\nvi här i kammaren riktar kritik mot det sätt på vilket\r\nde svenska förhandlarna har bedrivit sitt arbete i\r\nden här delen.</pre><pre>Berndt Ekholm tog även upp andra frågor, och man\r\nhar krav i reservationerna. Jag håller gärna med\r\nHåkan Holmberg om att de kanske är litet för\r\nmarginella för att passa in i en tid då vi skulle\r\nbehöva gå samlade till en konferens som ligger\r\nmindre än två veckor fram i tiden. Det gäller\r\nmarginella frågor, och Berndt Ekholm och många\r\nandra vet att den svenska regeringen och de\r\nsvenska förhandlarna har varit djupt engagerade\r\nunder hela förhandlingsarbetet. Det är närmast\r\nlitet udda att komma med ett sådant resonemang i\r\ndet här skedet. Om Berndt Ekholm hade visat\r\nsamma omsorg om de frågor som han för fram från\r\ntalarstolen här i dag under den drygt tvååriga\r\nperiod då han satt i nationalkommittén, kanske\r\nåsikterna skulle ha varit till någon nytta inför Rio-\r\nkonferensen. Nu står vi här.</pre><pre>Konferensen, med ett framförhandlat material,\r\nskall genomföras om knappt två veckor. Såvitt jag\r\nförstår kommer utskottets material att bli föremål\r\nför beslut på tisdag i nästa vecka. Var och en som\r\nhar varit aldrig så litet engagerade i internationellt\r\nförhandlingsarbete begriper att möjligheterna att\r\nnu föra in de marginella förändringar som Berndt\r\nEkholm och Maj Britt Theorin talar om är\r\nobefintliga.</pre><pre>Jag tror på ett svenskt agerande i Rio -- ett starkt\r\nsvenskt agerande. Vi har en bra grund för detta.\r\nTill detta kommer sedan en mängd initiativ som den\r\nsvenska regeringen kommer att ta under ett\r\nkommande år baserade på resultaten från Rio.\r\nMaurice Strong har sagt: En verklig succé eller ett\r\nrejält fiasko. Det som ligger där emellan är sämre.</pre><pre>Jag tror, herr talman, att det är nödvändigt med en\r\nrejäl succé. Vi måste ta ett nytt ordentligt steg i Rio.\r\nDet svenska agerandet hittills ger god grund för ett\r\nsådant synsätt även när det gäller det nationella\r\narbetet.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 165  BERNDT EKHOLM (s) replik:</pre><pre>Herr talman! När det gäller frågan om ett avstamp\r\nskulle jag vara mycket lycklig om det Lennart\r\nDaléus säger här vore sant. Jag hoppas ju också att\r\ndet skulle ligga någon sanning i att det kommer att\r\nbli en verklig succé. Men jag måste erkänna att jag\r\när mycket tveksam till om man kan tala i sådana\r\ntermer. Läget är väl snarast att den här konferensen\r\nkommer att bli ett nytt avstamp. Som ett sådant\r\nhoppas jag att den kan bli en verklig succé. Men den\r\nkommer nog inte att föra frågorna så långt fram\r\neller ens i närheten av det som vi skulle önska.</pre><pre>Maj Britt Theorin är med på reservationen om\r\nmilitära aktiviteter och miljö. Det är väl ändå att ta\r\ni, Lennart Daléus, att säga att vi inte har lyckats fullt\r\nut. Det är väl lika bra att erkänna att vi har\r\nmisslyckats. Det är ju det vi har gjort. Vi har inte\r\nkommit någonstans från svensk sida i den här\r\nfrågan. I den meningen är vi Socialdemokrater litet\r\notåliga. Vi tycker faktiskt att positionerna måste\r\nflyttas fram och att vi under konferensen måste\r\nagera i de här frågorna. Det är viktigt att vi gör det.</pre><pre>Lennart Daléus sade att de frågor vi tar upp i\r\nreservationerna är marginella. Jag skulle därför\r\nvilja att han beskrev på vilka punkter och på vilket\r\nsätt de är marginella så att vi kan ta en debatt i sak.\r\nJag delar naturligtvis inte uppfattningen att de är\r\nmarginella. Men jag delar uppfattningen att vi har\r\ngrundläggande värderingar gemensamt i dessa\r\nfrågor, och det vill jag gärna understryka.</pre><pre>Man kan faktiskt inte bara säga att vi kommer litet\r\nsent med våra reservationer. Det rör sig ju om en\r\nhel process, UNCED-processen. Det är väl ändå\r\nså, Lennart Daléus, att det inte slutar i Rio. I\r\nnationalkommittén har vi många gånger varit\r\növerens om att det börjar i Rio. Det är viktigt att\r\narbeta vidare med frågan om GEF-fonden. Det är\r\nviktigt att arbeta vidare med klimatkonventionen,\r\nbindande åtaganden, skogsdeklarationen och alla\r\nde andra frågorna som vi tar upp. I reservationerna\r\nuttrycker vi inte att det bara är fråga om Rio-mötet.\r\nDet är viktigt att vi fortsätter att agera där det finns\r\nmöjligheter. På vissa punkter finns sådana\r\nmöjligheter. I övrigt skall vi arbeta vidare med\r\nfrågorna.</pre><pre>Jag noterar att Lennart Daléus inte hade någonting\r\natt säga om uppföljningen. Det står visserligen inte\r\nnågot om det i betänkandet. Men eftersom Lennart\r\nDaléus har mycket nära till den inre kretsen i\r\nregeringskansliet och således bör vara väl skickad\r\natt beskriva hur uppföljningsarbetet går till, tycker\r\njag att det vore intressant för protokollet och för de\r\nfå åhörare som finns kvar här att få veta litet mer\r\nom vilka spännande begivenheter som kommer\r\nefter Rio-mötet här i Sverige.</pre><pre>Anf. 166  LENNART DALÉUS (c) replik:</pre><pre>Herr talman! Först till detta om vad som är sent och\r\ninte sent. Regeringen har haft en rådgivande\r\nkommitté som skall ge regeringen synpunkter i\r\narbetet inför Rio. Denna kommitté har arbetat i två\r\når. Nu återstår knappt två veckor till mötet i Rio.\r\nJag sade att det hade varit klädsamt om samma\r\ndebattörer som nu visat ett sådant engagemang\r\nskulle ha gjort det under den tid då kommittén\r\narbetade. Det hade då varit mera konstruktivt och\r\nav större nytta. Jag säger detta med all respekt för\r\nden debatt vi för här i kammaren i dag.</pre><pre>Nej, vi har inte nått hela vägen när det gäller de\r\nmilitära resurserna. Men jag tror att det är helt\r\nklart att den svenska delegationens agerande och\r\nengagemang i den här frågan i förhandlingsarbetet\r\nhar väckt respekt runt om i världen. Man har insett\r\natt det här är den fråga som man från svensk sida\r\nhar givit mycket hög prioritet. På några marginella\r\npunkter har det också givit resultat. Det är onödigt\r\natt förringa det engagemanget på den svenska\r\narenan.</pre><pre>Man har nog olika synsätt. Det förhandlingsarbete\r\nsom har bedrivits har varit framgångsrikt så till vida\r\natt man nu kommer att ha ett material med sig till\r\nRio som det går att arbeta vidare utifrån. Det gäller\r\nsåväl Rio-deklarationen som Agenda 21 och\r\nförhoppningsvis de två konventionerna.. Men det\r\när klart att det inte är tillräckligt för ett\r\nframgångsrikt internationellt miljöarbete. Vi måste\r\nrimligen se det hela från dessa två perspektiv.</pre><pre>Berndt Ekholm talar om uppföljning. Det är klart\r\natt det blir en uppföljning. Det kan inte ha undgått\r\nBerndt Ekholm att miljöministern i flera\r\nsammanhang har talat om att det kommer ett\r\nregeringsförslag om biologisk mångfald och\r\nbioteknik och en liknande uppföljning när det\r\ngäller klimatfrågorna. Men det är väl ändå litet\r\nmagstarkt att begära en detaljerad redovisning om\r\nuppföljningen, t.ex. när det gäller konventionen\r\nom biologiskt mångfald som inte är\r\nfärdigförhandlad ännu. Man sitter just nu nere i\r\nNairobi och försöker få ihop konventionen. Varför\r\nskall den svenska regeringen dessförinnan kunna\r\navkrävas en detaljerad redovisning av hur man skall\r\nförhålla sig till det material som ännu inte existerar?\r\nJag tror att vi kommer att kunna vara överens om\r\nmycket när vi går vidare.</pre><pre>Jag tycker, Berndt Ekholm, att vi skall ta mera vara\r\npå det som förenar och mindre försöka slita den\r\nsena timmen med det som skiljer.</pre><pre>Anf. 167  BERNDT EKHOLM (s) replik:</pre><pre>Herr talman! Det tillhör väl rollen för regeringens\r\nrepresentanter att särskilt vilja peka på det som\r\nförenar. Jag som tillhör oppositionen vill för den\r\nsakens skull inte enbart peka på det som skiljer. Det\r\nhar jag inte heller gjort.</pre><pre>När det gäller nationalkommittén och ett klädsamt\r\nagerande, kan jag väl påstå att mitt agerande har\r\nvarit ganska klädsamt. Den borgerliga regeringen\r\nhar, som jag sade i mitt anförande, kört vidare på\r\ndet utlagda socialdemokratiska spåret. Det är nu\r\nförst under vintern och våren som man har börjat\r\npresentera de resultat man har kommit fram till.\r\nDet är först nu vi har fått veta att det inte kommer\r\natt bli någon klimatkonvention med bindande\r\nåtagande om det inte händer något speciellt, det\r\nblir ingen skogskonvention utan det blir en\r\ndeklaration, osv. Då är det väl naturligt att vi agerar\r\nmed de kunskaper vi har när vi skriver en motion\r\noch med de kunskaper vi har nu. Vi tycker att man\r\nskall uttala sig pådrivande i den här riktningen. Det\r\ntycker jag inte att utskottmajoriteten har gjort.</pre><pre>När det gäller den globala miljöfaciliteten har\r\nutskottsmajoriteten en helt annan uppfattning än\r\nSocialdemokraterna. Jag menar, precis som\r\nLennart Daléus säger, att det inte räcker. Man\r\nmåste vara mera pådrivande och visa att man\r\nverkligen tycker att det här är en av de viktigaste\r\nfrågorna vi har att debattera.</pre><pre>Det är riktigt att miljöminstern vid några tillfällen\r\nhar redovisat ansatser till uppföljning. Jag kräver\r\ningen detaljerad redovisning. Men man kunde ändå\r\nfå någon form av program för hur man skall gå till\r\nväga. Man vet ju mycket väl vilka ståndpunkter\r\nman själv har drivit i dessa konventioner och vad\r\nman själv vill göra. När det t.ex. gäller\r\nskogsfrågorna borde man kunna tala om vad man i\r\ngrova drag vill åtgärda i den svenska skogspolitiken\r\noch vad man har för program som knyter an till\r\nbiologisk mångfald och klimatkonventionen.</pre><pre>Trots att man internationellt fortfarande vägrar att\r\ngöra ett bindande åtagande kan Sverige gå före. Så\r\nhar vi försökt arbeta i den socialdemokratiska\r\nregeringen. Vi skulle också nu kunna gå före och\r\npeka på vad vi vill binda upp oss vid. Vi behöver\r\ninte vänta på Rio-konferensen. Det vore mycket\r\nbättre om vi gjorde det i förväg på ett antal punkter\r\nför att utmana Rio-konferensen, även om vi är ett\r\nlitet land. Vi har försökt göra det tillsammans med\r\nandra länder i Europa, och vi har lyckats i viss\r\nutsträckning. Det är viktigt att Sverige går längre,\r\natt vi vet vad vi vill och att vi har ambitioner. Jag\r\ntycker att man kunde vänta sig mer av\r\nutskottsmajoriteten och regeringen på den\r\npunkten.</pre><pre>Anf. 168  LENNART DALÉUS (c) replik:</pre><pre>Herr talman! Det blir litet grand fråga om äpplen\r\noch päron när man talar om hur Sverige bör agera.\r\nDet är klart att det är lättare att debattera på det\r\nsättet. Nu kräver Berndt Ekholm att Sverige skall\r\nflytta fram positionerna, ta nya kraftfulla steg och\r\ndemonstrera en tydligare attityd. Berndt Ekholm\r\nhar faktiskt också haft tillgång till den svenska\r\ninstruktionen till den svenska\r\nförhandlingsdelegationen i de olika omgångarna.\r\nHan vet mycket väl vad som står i den\r\ninstruktionen, och han känner väl till den svenska\r\nförhandlingsdelegationens agerande. Jag kan inte\r\nse hur man skulle kunna agera på något annat sätt\r\nän så som Sverige har gjort. Skall man vrida om\r\nnäsan på president Bush? Hur skall man bete sig?\r\nSkall man gå handgripligt till väga i de olika\r\narbetsgrupperna?</pre><pre>Det går inte till på det sättet. Sverige har agerat\r\nmed den kraft som går att uppamma tillsammans\r\nmed de nordiska länderna och ofta i samarbete med\r\nandra ländergrupperingar. Detta vet Berndt\r\nEkholm. Det är ett billigt trick att säga att det nu\r\ngäller för Sverige att flytta fram positionerna.</pre><pre>Berndt Ekholm vet också hur det är med\r\nuppföljningen. En skogspolitisk utredning kommer\r\nt.ex. att läggas fram någon gång i september.\r\nResultatet av denna spelar naturligtvis stor roll när\r\ndet gäller den biologiska mångfalden. Det finns en\r\ngenteknikberedning som också kommer att vara\r\nfärdig med sitt arbete någon gång i september. Det\r\nspelar mycket stor roll för hanteringen av den\r\nbiologiska mångfalden och biotekniken. Berndt\r\nEkholm vet också att det ganska snart kommer\r\nmaterial och rapporter från naturvårdsverket om\r\nklimatfrågorna. Det vore aningslöst och dumt att\r\ninte ta hänsyn till det materialet när man från\r\nsvensk sida kraftfullt och systematiskt skall följa\r\nupp arbetet i Rio. Jag tror att Berndt Ekholm\r\ninnerst inne vet att det kommer att bli ett kraftfullt\r\nsådant uppföljande.</pre><pre>Andre vice talmannen anmälde att Berndt Ekholm\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 169  DAN ERICSSON i Kolmården\r\n(kds):</pre><pre>Herr talman! Jag anmälde mig till den här debatten\r\nför att få möjlighet att kommentera UNCED-\r\nkonferensen utifrån ett kristdemokratiskt\r\nperspektiv. Jag lovar att vara kortfattad.</pre><pre>Jag skall emellertid först säga några ord om det som\r\nSocialdemokraterna har fört fram här i kammaren.\r\nMan kan fråga sig vad Socialdemokraterna\r\negentligen vill. Varför skall ni till varje pris söka\r\nmotsättningar mellan partierna när det gäller det\r\ninternationella miljöengagemanget? Det finns ju,\r\nvilket har framkommit mycket tydligt här i\r\ndebatten, i stort sett inga skillnader i synen på detta\r\nmiljöengagemang och uppläggningen inför Rio-\r\nkonferensen.</pre><pre>De svenska förhandlarna har gjort allt som är\r\nmöjligt att göra för att föra de svenska\r\nståndpunkterna framåt, och det vet ju ni\r\nsocialdemokrater.</pre><pre>Håkan Holmberg pekade också på att det var\r\nmarginella skillnader men att det även var svårt att\r\nhitta det marginella mellan utskottsmajoriteten och\r\nreservanterna. Jag tycker faktiskt att\r\nSocialdemokraterna skall sluta med det här\r\ntuppfäktandet och i stället söka samförstånd,\r\nsärskilt när vi egentligen är överens. Den här\r\nkonfronationstaktiken inför internationella\r\nförhandlingar stärker inte den svenska hållningen.\r\nMiljöproblemen är så stora, så varför skall man då\r\nkasta bort tid och kraft på helt onödiga debatter?</pre><pre>Herr talman! Det internationella miljösamarbetet\r\när helt avgörande för hur vårt klimat skall vara i\r\nframtiden, hur våra ekologiska system skall fungera\r\noch hur tillgången på naturresurser kommer att bli.\r\nMiljöförstöringen känner inga nationella gränser,\r\nvilket är något som vi blir alltmer smärtsamt\r\nmedvetna om. Den globala miljörförstöringen\r\ndrabbar alla länder och enskilda människor.</pre><pre>Sverige skall givetvis anstränga sig till det yttersta\r\nför att uppnå internationella överenskommelser\r\noch konventioner som minskar miljöförstöringen.\r\nSamtidigt måste det slås fast att Sverige skall visa\r\nvägen genom att besluta om hårda miljökrav på\r\nnationell nivå.</pre><pre>Utvecklandet av internationellt miljöbistånd är en\r\nannan viktig faktor för att konkret förbättra\r\nmiljösituationen i andra länder.</pre><pre>Från Kristdemokraternas sida vill vi i det\r\ninternationella miljöarbetet lyfta fram framför allt\r\nrisken för klimatförändringar och den absoluta\r\nnödvändigheten av insatser som motverkar detta.\r\nKlimatfrågorna är också helt centrala vid Rio-\r\nkonferensen. Den svenska regeringen, med stöd av\r\nförhandlare, arbetar helhjärtat med att få fram en\r\nverksam klimatkonvention i Rio.</pre><pre>Om vi missar möjligheten att få hejd på utsläppen\r\nav växthusgaser, då vet vi att hela mänskligheten\r\nhotas. Så pass allvarligt är detta. Kraftfulla\r\nprogram på klimatområdet är helt avgörande också\r\nför fortsatta insatser inom andra områden, t.ex.\r\nbiologisk mångfald och annat som har tagits upp\r\nhär i debatten.</pre><pre>Herr talman! I ljuset av detta kan man tycka att de\r\nmeningsskiljaktigheter som redovisats här i hög\r\ngrad är konstruerade. Nu handlar det om ett\r\nkraftfullt gemensamt agerande för att få en\r\nfungerande och verksam klimatkonvention i hamn.\r\nI det arbetet behöver vi alla hjälpas åt. Jag hoppas\r\ndärför att vi även i fortsättningen skall kunna ha en\r\nsamsyn på detta arbete och inte hitta på\r\nanledningar att söka konfrontation.</pre><pre>Anf. 170  BERNDT EKHOLM (s):</pre><pre>Herr talman! Hur var det när vi hade en\r\nsocialdemokratisk regering som arbetade med\r\nmiljöfrågorna? Då var oppositionen förstås snäll\r\nhär i kammaren, och det var ingen som sade något,\r\nutan det var tyst.</pre><pre>Jag kan upplysa Dan Ericsson i Kolmården om att\r\nså var det inte alls. Det var ett ständigt jagande, inte\r\nminst från Centerpartiets sida, i alla möjliga\r\nsmåfrågor, inte i så stora frågor som en\r\ninternationell miljökonferens i Rio, utan i alla\r\nmöjliga småfrågor. Det var då inte fråga om att\r\noppositionen skulle vänta på några utredningar,\r\nutan det var ett ständigt tjat om varför regeringen\r\ninte kunde agera innan utredningarna hade lagts\r\nfram. Så var det.</pre><pre>Nu anser den nya borgerliga regeringen att vi helst\r\nskall vara beskedliga lärjungar till den Bildtska\r\npolitiken. Vi skall helst även högljutt applådera den\r\nborgerliga regeringens politik. Jag tycker inte att vi\r\nhar någon anledning till det.</pre><pre>Å andra sidan upprepar jag för minst tredje gången\r\natt vi visst har fundamentet gemensamt inför denna\r\nkonferens och i mycket av miljöpolitiken. Men det\r\nhindrar inte att vi markerar på de punkter där vi\r\nfaktiskt har olika uppfattningar. Det betyder för\r\nden skull inte att vi driver någon\r\nkonfrontationspolitik. Nu försöker Dan Ericsson\r\noch andra från den borgerliga sidan att peka på att\r\nvi driver någon form av konfrontationspolitik inför\r\nRio-konferensen. Dan Ericsson menar att vi t.o.m.\r\nskulle kunna sabotera hela miljökonferensen. Det\r\nhar något av löjets skimmer över sig att agera på det\r\nsättet.</pre><pre>Jag tycker att vi i våra reservationer har pekat på att\r\ndet är viktigt att man är pådrivande. Jag tror innerst\r\ninne att Lennart Daléus blir litet besviken över\r\ntonen i utskottets text när han läser den. Jag tycker\r\natt även Dan Ericsson borde uppleva det på detta\r\nsätt.</pre><pre>I sakfrågorna har vi faktiskt en annan uppfattning\r\nnär det gäller denna fond. Vi har också en annan\r\nuppfattning när det gäller hur man skall driva\r\nagenda 21-frågorna. Vi har nämnt en del av dessa i\r\nreservationerna. Jag tycker att det är ganska\r\nuppseendeväckande när utskottsmajoriteten, trots\r\natt den får se våra texter och trots att den\r\nbordlägger vid sammanträdena, inte på en enda\r\npunkt är beredd att tillmötesgå oss i fråga om någon\r\nav våra texter, trots att en sådan förfrågan gjorts.\r\nDet är inte riktigt likt utskottets hantering av andra\r\nfrågor. Men i detta fall ville man inte söka någon\r\nuppgörelse, utan man sökte efter den\r\nsocialdemokratiska reservationen. Då tycker jag\r\ninte att regeringsföreträdarna skall tala med alltför\r\nstarka ord.</pre><pre>Anf. 171  DAN ERICSSON i Kolmården\r\n(kds):</pre><pre>Herr talman! Av naturliga orsaker känner jag\r\nkanske inte till exakt på vilket sätt oppositionen\r\nagerade under den förra mandatperioden. Då fanns\r\nnämligen inte Kristdemokraterna här i riksdagen\r\noch kunde därför inte agera härifrån. Jag tror ändå\r\natt man försökte sträva efter att ha en samsyn i det\r\ninternationella miljöarbetet.</pre><pre>Jag kräver inte heller att den nuvarande\r\noppositionen skall vara, som Berndt Ekholm\r\nuttrycker det, som beskedliga lärjungar som helst\r\nskall applådera högljutt. Jag uppfattar inte precis\r\noppositionens roll som sådan, inte heller med tanke\r\npå dess aktiviteter hittills gentemot regeringen.</pre><pre>Berndt Ekholm använde i sitt anförande ord som\r\natt utskottet har uppträtt passivt, varit oengagerat,\r\nskrivit saker pliktskyldigast, osv. Om man säger det\r\nsöker man enligt min mening konfrontation. Detta\r\nvet Berndt Ekholm. Det som han säger är\r\ndumheter, eftersom det inte är på detta sätt.\r\nRegeringen för en mycket aktiv politik på detta\r\nområde. Den har varit mycket aktiv när det gäller\r\nförhandlingarna inför Rio, och den kommer att\r\nagera mycket aktivt under själva konferensen.</pre><pre>Berndt Ekholm säger också att jag har påstått att\r\nSocialdemokraterna var ute för att sabotera\r\nkonferensen. Vad jag sade var att det inte stärker\r\nden svenska hållningen att söka konfrontation.\r\nMed det vill jag uppmana Berndt Ekholm att se\r\nframåt och föra diskussionen framåt och\r\nkonstruktivt. Det är det som vi måste ägna tid och\r\nkraft åt.</pre><pre>Anf. 172  BERNDT EKHOLM (s):</pre><pre>Herr talman! Att på stå att ordet passivt innehåller\r\nett stort inslag av konfrontation, är väl ändå en\r\növerdrift när det gäller att tolka det svenska\r\nspråket. Jag skulle vilja påstå att det är ett av de ord\r\nsom används mest i denna riksdag. Det skulle i så\r\nfall vara uttryck för att det föreligger mängder av\r\nkonfrontation här. Men det är ju inte sant.</pre><pre>Det som vi säger är sant, nämligen att om\r\nutskottsmajoriteten hade varit intresserad av att ta\r\ndessa gemensamma tag, även i detta tonläge, hade\r\nman haft möjligheter att söka samskrivningar. Man\r\nsade att man var intresserad av att göra det, men\r\nnär man kom tillbaka fanns ingenting av detta. Att\r\nvi då bara skulle acceptera det synsätt som den\r\nborgerliga majoriteten har är orimligt.</pre><pre>När det dessutom på flera punkter finns sakliga\r\nskillnader, är det klart att vi skall hävda dem utan\r\natt det är fråga om konfrontation. Det gör vi ju för\r\natt föra debatten vidare framåt och för att driva på\r\nregeringen i det förhandlingsarbete som nu förestår\r\ni Rio och kanske i ännu högre grad för att driva på\r\nför det som skall komma efter Rio-konferensen.</pre><pre>Denna UNCED-process, för att använda det\r\nengelska uttrycket, består ju inte bara av Rio-\r\nmötet, utan det är något som fortsätter under 90-\r\ntalet. Det är då mycket viktigt att vi för en debatt i\r\ndessa frågor, att vi försöker vara pådrivande och att\r\nvi lyfter fram positioner som kan föra frågorna\r\nframåt. Jag menar att detta inte alls är att söka\r\nkonfrontation. Snarare kan väl ert språkbruk i\r\ndebatten, genom att använda denna debatteknik,\r\nvara ett uttryck för att ni inte har något annat att\r\nkomma med för att avslå våra reservationer.</pre><pre>Anf. 173  DAN ERICSSON i Kolmården\r\n(kds):</pre><pre>Herr talman! Berndt Ekholm sade nu att\r\nmajoriteten skulle ha lyssnat på tonläget och även i\r\ntonläget försökt att hitta skillnader mellan\r\nSocialdemokraterna och utskottsmajoriteten. Det\r\nkanske inte är så lätt att hitta detta tonläge. Det\r\nsom Berndt Ekholm sade bekräftar nämligen att\r\ndet är marginella skillnader som han för fram från\r\nSocialdemokraternas sida.</pre><pre>Berndt Ekholm påstår att jag nu för en\r\nkonfrontationspolitik. Jag kan bara återigen\r\nkonstatera att om man tycker att det arbete som\r\nregeringen har lagt ned inför Rio-konferensen och\r\ndet arbete som förhandlarna har lagt ned inför Rio-\r\nkonferensen, och Berndt Ekholm vet att det är\r\nmycket arbete, skall beskrivas som passivt,\r\noengagerat och pliktskyldigt, tycker jag att man är\r\nhelt fel ute. Det är en helt felaktig beskrivning. I\r\ndetta försöker man hitta skillnader som egentligen\r\ninte finns. Om detta är en konfrontation eller inte\r\nkan vi alltid diskutera. Men nu får vi lämna detta\r\noch se framåt. Vi behövs alla i Rio för att försöka få\r\nett så bra resultat som möjligt på konferensen och\r\ngivetvis också vid uppföljningen här hemma.</pre><pre>Anf. 174  BERNDT EKHOLM (s):</pre><pre>Herr talman! Jag skall inte förlänga debatten\r\nsärskilt mycket mera. Men jag måste säga att det\r\ninte är trevligt att få höra att ens synpunkter är\r\nmarginella. Jag tycker faktiskt att det är en stor\r\növerdrift att påstå något sådant.</pre><pre>Jag sade inte att det bara gällde tonläget, utan jag\r\nsade att vi faktiskt har olika åsikter också i\r\nsakfrågor. Jag tycker att vi skall erkänna att det är\r\nså. Men samtidigt skall man värna de ståndpunkter\r\nsom vi faktiskt har gemensamt. Jag tror att det är\r\nfjärde gången jag säger det. I allt väsentligt, det\r\nbetonar jag, intar vi samma ståndpunkter. Men det\r\nbetyder inte att vi inte skall påtala de punkter där\r\nvi har litet olika syn på saker och ting.</pre><pre>Anf. 175  DANIEL TARSCHYS (fp):</pre><pre>Herr talman! Inte heller jag avser att förlänga den\r\nhär debatten. Men eftersom jag här har fått höra att\r\nmajoriteten bedriver konfrontationspolitik skulle\r\njag stillsamt vilja påpeka att vi inte avstyrker en\r\nenda socialdemokratisk motion. I stället skriver vi\r\npositivt om samtliga yrkanden.</pre><pre>Anf. 176  BERNDT EKHOLM (fp):</pre><pre>Herr talman! Jag vill bara notera att uttrycket\r\nkonfrontationspolitik inte härrör från mig.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>10 §  Tilläggsbudget II till statsbudgeten för\r\nbudgetåret 1991/92</pre><pre>Föredrogs</pre><pre>utrikesutskottets betänkande</pre><pre>1991/92:UU26 Tilläggsbudget II till statsbudgeten\r\nför budgetåret 1991/92 (prop. 1991/92:125 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 26 maj.)</pre><pre>11 §  Tilläggsbudget II till statsbudgeten för\r\nbudgetåret 1991/92</pre><pre>Föredrogs</pre><pre>socialutskottets betänkande</pre><pre>1991/92:SoU17 Tilläggsbudget II till statsbudgeten\r\nför budgetåret 1991/92).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 26 maj.)</pre><pre>12 §  Bordläggning</pre><pre>Anmäldes och bordlades</pre><pre>Motion med anledning av prop. 1991/92:132\r\nTillämpning i fråga om Libyen av lagen (1971:176)\r\nom vissa internationella sanktioner 1991/92:U14 av\r\nBertil Måbrink m.fl. (v)</pre><pre>13 §  Beslut om fortsatt ärendebehandling den\r\n26 maj</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>14 §  Kammaren åtskildes kl. 22.15.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 33 (delvis),</pre><pre>av talmannen därefter t.o.m.7 § anf. 91 (delvis),</pre><pre>av tredje vice talmannen därefter t.o.m.\r\najourneringen kl. 18.06,</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}