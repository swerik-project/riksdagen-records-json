{"dokumentstatus":{"dokument":{"hangar_id":"2438900","dok_id":"GE0911","rm":"1990/91","beteckning":"11","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"11","slutnummer":"0","datum":"1990-10-17 00:00:00","systemdatum":"2010-02-17 00:00:00","publicerad":"1990-10-17 00:00:00","titel":"Riksdagens snabbprotokoll 1990/91:11 Onsdagen den 17 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{6ED490EA-7E39-4A2A-B06E-6BD17800389F}","dokument_url_text":"http://data.riksdagen.se/dokument/GE0911/text","dokument_url_html":"http://data.riksdagen.se/dokument/GE0911","dokumentstatus_url_xml":"http://data.riksdagen.se/dokumentstatus/GE0911","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:11</div>\r\n<div class=\"sidhuvud_datum\">Onsdagen den 17 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 11 oktober.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:27 till bostadsutskottet</pre><pre>3 § Förnyelse inom polisen</pre><pre>Föredrogs</pre><pre>justitieutskottets betänkande</pre><pre>1990/91:JuU1 Förnyelse inom polisen (prop.\r\n1989/90:155).</pre><pre>Anf. 1 BRITTA BJELLE (fp):</pre><pre>Herr talman! Polisen har till uppgift att, som det\r\nuttrycks i polislagen, upprätthålla allmän ordning\r\noch säkerhet. Konkret innebär det att polisens\r\nhuvuduppgift är att bekämpa och minska\r\nbrottsligheten i samhället. Dessa högt ställda mål\r\noch förväntningar på polisen kontrasterar mot den\r\nverklighet som polisen och allmänheten möter.</pre><pre>Brottsligheten har ökat under hela efterkrigstiden.\r\nUnder 1980-talet har antalet anmälda brott ökat\r\nmed över 17 %, och numera har detta antal\r\npasserat en miljon. Enskilda brottstyper har under\r\nsamma period ökat ännu mer. Brotten mot liv och\r\nhälsa har t.ex. ökat med 51 %, och\r\negendomsbrotten har ökat med 25 %. Av betydelse\r\nför polisens arbetssituation är att de brott som\r\nkräver stora utredningsinsatser -- jag tänker då\r\nsärskilt på ekonomisk brottslighet -- har växt\r\nkraftigt i omfattning under senare år.</pre><pre>Alla bedömningar och all statistik pekar på en\r\nfortsatt konstant ökning med mellan 2 och 4 % per\r\når. Den s.k. uppklarningsprocenten ligger sedan\r\nmånga år på en oacceptabelt låg nivå och visar\r\ndessutom tecken på att ytterligare utvecklas\r\nnegativt. Antalet inkommande ärenden på\r\nkriminalavdelningarna ökar långsiktigt samtidigt\r\nsom balanserna med kända gärningsmän i\r\nrealiteten växer. I t.ex. Stockholm visar det sig att\r\n90 % av egendomsbrotten aldrig klaras upp. Tiden\r\nför utryckningsverksamheten ökar, vilket visar att\r\nordningsavdelningarna har problem med att klara\r\nsina arbetsuppgifter.</pre><pre>Mot denna bakgrund skulle man kunna hävda att\r\npolisen kanske har misslyckats i sin uppgift. Polisen\r\nsjälv betecknar situationen som en kris. I polisens\r\nanslagsframställning för 1990/91 står det: ''Det är\r\ningen överdrift att säga att polisen nu befinner sig i\r\nett krisläge.''</pre><pre>Att regeringen bär ansvar för delar av denna\r\nutveckling råder det inget tvivel om. Sedan\r\nbudgetåret 1983/84 har regeringen hållit tillbaka\r\nutbildningen av nya poliser. Resultatet är ett antal\r\nobesatta polistjänster i landet. Men det är inte\r\nenbart polisbristen som förorsakat det rådande\r\nkrisläget. Rikspolisstyrelsen själv framhåller i sin\r\nanslagsframställning att problemen är av mer\r\ngrundläggande natur.</pre><pre>Regeringens proposition om förnyelse inom\r\npolisen, som vi nu skall behandla, utgör ett sätt för\r\nregeringen att presentera en polispolitik. Tyvärr\r\nkan man inte säga att förslaget motsvarar\r\nförväntningarna. Häromdagen beskrev en person\r\nför mig hur en av regeringens egna\r\ndepartementstjänstemän hade kallat propositionen\r\n''snömos''.</pre><pre>Felet med propositionen är att en del goda tankar i\r\nden har stannat på idéplanet. Propositionen\r\ninnehåller enbart två paragrafer och i övrigt förslag\r\nom sju nya utredningar. Detta gör att riktlinjerna\r\nför polisens arbete inte har blivit så mycket klarare.</pre><pre>En mycket allvarlig punkt i den kritik som har\r\nriktats mot polisväsendet under senare år gäller\r\nsvagheterna i hur målen för verksamheterna har\r\nformulerats. Vi politiker kräver att polisen skall\r\nprioritera vålds- och narkotikabrottslighet,\r\nekonomisk brottslighet och miljöbrott samt\r\ntrafikövervakning. Samtidigt har det krävts att\r\növriga verksamheter skall skötas lika effektivt som\r\ntidigare. Resurserna räcker inte till för allt detta.</pre><pre>Regeringen säger i propositionen att polisens\r\nhuvuduppgift är att upprätthålla allmän ordning\r\noch säkerhet och föreslår nu att polisens arbete\r\nskall inriktas på att förebygga och förhindra brott.\r\nFortsatt prioritering skall ske av kampen mot\r\nvåldsbrottslighet och narkotikabrottslighet. Man\r\nsäger att även ekonomisk brottslighet och\r\nmiljöbrottslighet skall ges förtur. Det säger sig\r\nsjälvt att den polisman, t.ex. ett vakthavande befäl,\r\nsom skall fördela resurser mellan flera angelägna\r\ninsatser vid ett och samma tillfälle inte får någon\r\nstörre vägledning av en sådan målformulering.</pre><pre>Vi i folkpartiet anser att det övergripande målet för\r\nall polisverksamhet är att människor skall kunna\r\nkänna sig trygga. Med detta enda övergripande mål\r\nblir det lättare för den enskilde polismannen att\r\nvälja mellan arbetsuppgifterna. Den arbetsuppgift\r\nsom leder till att allmänhetens krav på ett tryggt och\r\nlaglydigt samhälle uppnås bör alltid prioriteras.</pre><pre>En grundläggande förutsättning för att vårt mål för\r\npolisverksamheten skall kunna uppnås är att\r\npolisen är synlig. Det gäller inte bara på gator och\r\ntorg, utan också på vägar och andra platser där\r\nmedborgarna vistas. Polisens synlighet och närvaro\r\ni människors vardag berörs knappast i\r\npropositionen, vilket vi tycker är en brist.</pre><pre>I propositionen föreslås mycket försiktigt att\r\nmöjligheterna till avgiftsfinansiering skall utredas.\r\nSkrivningarna är sådana att man får en känsla av att\r\nregeringen över huvud taget inte tror på idén. Vi\r\ndäremot anser att det är helt möjligt. När man i\r\nkommersiellt syfte drar ihop stora folksamlingar --\r\nvid popgalor, idrottsevenemang och liknande stora\r\narrangemang -- borde dessa också kunna stå för\r\npolisens merkostnader. Önskar regeringen\r\nytterligare kunskaper kan regeringen hämta sådana\r\nfrån Norge, där polisen redan har denna möjlighet\r\noch också utnyttjar den.</pre><pre>I polisarbetet ingår dessutom mängder av arbete\r\nsom man måste ifrågasätta om högskoleutbildade\r\npoliser skall ägna sig åt. Redan i dag sker i\r\npolisdistrikten en renodling av verksamheten.\r\nAdministrativ personal tar över alltmer av enklare\r\nutredningar och administrativt arbete som polisen\r\ntidigare har gjort.</pre><pre>Vi menar emellertid att det finns många\r\narbetsuppgifter som kanske borde utföras av andra\r\nän polisen. Jag tänker på säkerhetskontroller på\r\nflygplatser, delgivningsverksamhet, utförande av\r\ntransporter åt sjukhus av psykiskt störda,\r\nhandräckning åt sociala myndigheter,\r\nomhändertagande av bortsprungna katter,\r\nmedverkan vid omhändertagande av djur som\r\nutsatts för djurplågeri eller djur som övergivits,\r\nutredning av asylärenden -- ja, listan skulle kunna\r\nbli ändå längre.</pre><pre>För att ytterligare avlasta polisen och effektivisera\r\nverksamheten anser vi att det borde vara möjligt för\r\nkommuner att få inrätta grupper för\r\ntrafikövervakning. Det skulle bli fråga om en typ av\r\ntjänsteman med begränsade befogenheter men\r\nmed möjlighet att avlasta delar av polisens\r\nverksamhet på trafikområdet, huvudsakligen i\r\nstorstäder.</pre><pre>Just denna fråga har för övrigt tagits upp av\r\nfolkpartister i Stockholm. Att förslaget kommer\r\nfrån Stockholm är inte så konstigt. Det är i\r\nStockholmsregionen som problemen är störst.</pre><pre>Förra hösten besökte jag ett polisdistrikt utanför\r\nStockholm. Polismästaren där redovisade att han\r\nhade 185 tjänster. Av dessa var 40 vakanta, och på\r\ngrund av ledighet var ytterligare 20 tjänster\r\nobesatta. Det återstod alltså 125 besatta tjänster.\r\nDessa räckte inte alls till. Det räckte inte ens till för\r\natt utreda erkända brott, men man klarade alltjämt\r\nutryckningsverksamheten hjälpligt. Det stora\r\nflertalet av polismännen hade sedan länge övertid\r\npå över 200 timmar, och många poliser hade övertid\r\npå upp till både 300 och 400 timmar.</pre><pre>Eftersom detta polisdistrikt inte är unikt i\r\nStorstockholmsområdet, borde särskilda åtgärder\r\nvidtas till stöd för regionen.</pre><pre>Herr talman! Jag tänker nu övergå till frågan om\r\nforskning och utbildning inom polisen. I\r\npropositionen framhärdar regeringen och menar att\r\npolisforskning med en professur i spetsen skall vara\r\nförlagd till polishögskolan.</pre><pre>Vi i folkpartiet menar att det är en för yrkesmässig\r\nanknytning och därmed inte den rätta placeringen\r\nom man skall kunna skapa en kreativ miljö. Det\r\nkan finnas en risk för att det är svårt att uppnå\r\nnytänkande och utveckling när omgivande miljö är\r\nalltför stationär. Om en forskargrupp eller\r\ninnehavaren av en professur befinner sig i en i\r\növrigt kreativ och föränderlig miljö, drivs de lättare\r\natt själva tänka i nya banor. Vi anser därför att en\r\nprofessur i polisforskning bör förläggas till\r\nStockholms universitet, som geografiskt ligger\r\nnärmast polishögskolan.</pre><pre>När det gäller vidareutbildningen och den\r\nfunktionsinriktade utbildningen vill statsrådet\r\nåstadkomma en decentralisering. Den inriktningen\r\ntycker vi är bra. Det sägs däremot inget liknande i\r\npropositionen när det gäller grundutbildningen. Vi\r\ni folkpartiet anser det vara olyckligt att ta in flera\r\nhundra unga människor och stöpa dem i en och\r\nsamma form. Om grundutbildningen delades upp\r\npå tre orter i landet och samtliga var\r\nuniversitetsorter, skulle förutsättningarna till\r\nsamarbete med andra utbildningar öka.\r\nUtbildningsmiljön skulle i sig skapa bredare\r\nkontaktytor, och de färdigutbildade poliserna\r\nskulle nå längre i sin egen utveckling i och med att\r\nde sedan möter poliser utbildade på andra orter.</pre><pre>Herr talman! Jag står fast vid alla de reservationer\r\nsom folkpartiet har fogat till betänkandet om\r\npolispropositionen, men jag kommer endast att\r\nbegära votering på ett par.</pre><pre>Anf. 2 GÖRAN ERICSSON (m):</pre><pre>Herr talman! Det var många som såg fram emot\r\nden proposition om förnyelse inom polisen som\r\nregeringen avgav i våras och som vi nu skall\r\nbehandla. Utan att göra alltför stort våld på\r\nsanningen kan man nog påstå att sällan har så\r\nmånga blivit så besvikna.</pre><pre>Herr talman! Polisens roll och villkor i vårt\r\nsamhälle bygger inte i första hand på selektiva\r\nåtgärder inom polisverksamheten, utan det är i\r\nförsta hand en fråga om den kriminalpolitik som\r\nförs i samhället och som utgör grunden för\r\npolisverksamheten.</pre><pre>Men regeringen avstår från att angripa den\r\ngrundläggande frågan, den som är fundamentet i\r\npolisarbetet. Länge har vi väntat på propositionen\r\nom en översyn av straffskalorna. Den har\r\nemellertid uteblivit, sannolikt därför att\r\npropositionen kommer att föreslå sänkta straff över\r\nhela linjen. Det har ju heller inte varit marknad för\r\nsådana förslag under den här valperioden.</pre><pre>Vi har också tålmodigt väntat på en proposition om\r\nen avveckling av halvtidsfrigivningen, men detta\r\nskulle sannolikt leda till en ökad efterfrågan på\r\nfängelseplatser, och till det har det saknats pengar.</pre><pre>Kriminalpolitiken har därför kommit att alltmer\r\nfjärmas från vedertaget rättstänkande. Den\r\npåfallande och tilltagande slappa och hållningslösa\r\nattityden mot brottslingar från samhällets sida har\r\nmedfört att allmänheten i ökad grad undandragit\r\nsig att medverka som vittnen och målsägande,\r\neftersom den allmänna uppfattningen helt enkelt\r\nvarit att samhället värnat mer om gärningsmannen\r\nän om offret.</pre><pre>Någonstans mitt emellan står polisen som alltmer\r\ngrips av vanmakt inför det som sker. Genom den\r\ntilltagande slappheten ökar antalet brott, och\r\nhärigenom minskar proportionellt sett riskerna att\r\nertappas och dessutom minskar riskerna på grund\r\nav låga straff och halvtidsfrigivningsregeln.</pre><pre>Sedan regeringstillträdet 1982 och fr.o.m. budget\r\n1983/84 har utbildningen av nya polismän hållits\r\ntillbaka, vilket också Britta Bjelle påpekade.\r\nRegeringen fullföljde denna politik oaktat\r\nrikspolisstyrelsens varningar och rapporter om\r\ntilltagande polisbrist ute i polisdisktrikten. Man\r\nnonchalerade alla varningar som företrädare för\r\nfolkpartiet, centerpartiet och moderata samlings\r\npartiet upprepade gånger framförde i denna\r\nkammare.</pre><pre>Vi upplever nu ett polisväsende i kris. Den krisen är\r\nsocialdemokratin ensam ansvarig för. Det är, herr\r\ntalman, viktigt att till kammarens protokoll tillägga\r\nföljande: Medveten om att polisväsendet sedan år\r\n1965 tappat över tusen årsarbetskrafter genom\r\nolika former av arbetstidsförkortningar, och\r\nmedveten om att brottsligheten ökade snabbt,\r\ngenomdrev man denna politik.</pre><pre>Det finns, herr talman, anledning att påminna om\r\nvad rikspolisstyrelsen anfört i olika sammanhang.\r\nMan har bl.a. sagt att det ända fram till slutet av\r\n1990-talet kommar att saknas utbildade poliser på\r\nde tjänster som har inrättats. Rikspolisstyrelsen har\r\nockså konstaterat att landets polisväsende i dag\r\nbefinner sig i ett utomordentligt allvarligt läge.</pre><pre>Herr talman! Innan jag går in på propositionens\r\nförslag, vill jag ställa följande frågor till regeringens\r\nföreträdare:</pre><pre>Vilka välfärdsmål avsåg regeringen att uppnå med\r\ndenna fullkomligt huvudlösa politik?\r\nSocialdemokratiska partiet har väl, antar jag,\r\nliksom alla andra partier i riksdagen ett mål med sin\r\npolitik, nämligen att den skall gagna människorna i\r\ndetta land.</pre><pre>Begrep ni aldrig att denna politik skulle leda till\r\nranden av kaos, vilket just nu råder, och att detta\r\nkaos gynnar de smarta, de kriminella och de\r\nresursstarka medan det slår hårt mot svaga\r\ngrupper?</pre><pre>Den socialdemokratiska kriminalpolitik som\r\nväglett regeringen har kollapsat, och de som\r\ndrabbas är de svaga.</pre><pre>Herr talman! Polisväsendet är i djup kris. Läget är\r\nallvarligt och kommer så att förbli under 90-talet.\r\nVad värre är tycks regeringen fortfarande sväva i\r\nokunnighet härom. I den proposition vi nu\r\nbehandlar anför departementschefen på s. 14\r\nföljande: ''Som jag ser saken har den situation som\r\nsvenskt polisväsende i dag befinner sig i inte i första\r\nhand sin grund i brist på resurser. Av\r\nstatsfinansiella och andra skäl är det inte heller\r\nmöjligt att i någon nämndvärd mån tillföra\r\npolisväsendet nya reella resurser under de\r\nnärmaste åren.''</pre><pre>Så, herr talman, talar den som inte tycks ha förstått\r\nnågonting av den verklighet som de lever i som\r\ndrabbas av brott och som inte har möjlighet att få\r\nden hjälp och den assistans som polisen i ett\r\nciviliserat samhälle skall ge medborgarna. Vi\r\nmoderater tar avstånd från det resonemang som\r\nställer människors säkerhet till liv och egendom\r\nmot statsbudgeten. Den enskilde får aldrig överges\r\nav samhället i dessa avseenden. Detta är innehållet\r\ni vår gemensamma borgerliga reservation nr. 5.</pre><pre>I propositionen behandlas fördelningen av\r\npolistjänster mellan de olika polisdistrikten. Det är\r\negendomligt att föredragande statsrådet inte\r\nförstått att den socialdemokratiska polispolitiken\r\nsedan budgetåret 1983/84 lett till en polisbrist. Det\r\nkan finnas skäl att här i dag från talarstolen säga att\r\ndet i dag inte finns några poliser att omfördela.</pre><pre>Från moderat håll har vi dels ägnat oss åt läsning av\r\nrikspolisstyrelsens anslagsframställningar, dels\r\ngjort besök i den verklighet som finns runt omkring\r\noss i landet. Dessa aktiviteter har lärt oss att alla\r\ndistrikt i detta land generellt sett har för få\r\npolismän. Därav följer kravet från\r\nrikspolisstyrelsen på ökad intagning till\r\npolishögskolan.</pre><pre>Herr talman! I propositionen inträffar något helt\r\nnytt efter svenska förhållanden, nämligen det att\r\nden politiska ledningen går in i polisverksamheten\r\noch dikterar prioriteringsmålen. Enligt\r\npropositionen skall polisen prioritera våldsbrott,\r\nnarkotikabrott och ekonomisk brottslighet, och då\r\nsärskild sådan som hotar stora samhälleliga värden\r\nsåsom miljöbrottslighet.</pre><pre>Enligt rikspolisstyrelsen bör fyra områden\r\nprioriteras,</pre><pre>kontroll av yrkeskriminella,</pre><pre>ungdomskriminalitet,</pre><pre>narkotikabrottslighet, och</pre><pre>brottsförebyggande verksamhet.</pre><pre>Vi moderater delar rikspolisstyrelsens uppfattning\r\nmed den reservationen att brottsförebyggande\r\nverksamhet i nuläget får bli beroende av tillgängliga\r\nresurser.</pre><pre>En central del i propositionen utgör förslaget att\r\nsambandet mellan polisverksamheten och den\r\nkommunala verksamheten skall stärkas genom\r\nmöjligheten att inrätta lokala polisnämnder. Låt\r\nmig, herr talman, säga, att vi moderater självfallet\r\ninte motsätter oss ett starkare samband mellan\r\npolisverksamheten och de kommunala organen. Vi\r\ntillåter oss dock att ifrågasätta om nya nämnder och\r\nfler politiker är den väg som leder fram till ett bättre\r\nlokalt samband. Vi menar att det redan i dag finns\r\npolisstyrelser som tillgodoser detta krav.</pre><pre>Vad vi nu mycket stark ifrågasätter är om fler\r\npolitiker löser den kris som polisen nu befinner sig\r\ni. De lokala polisnämnderna skall försörjas med\r\npapper och administrativ service. Förmodligen\r\nskall de uppbära arvoden, och allt detta kommer att\r\nbelasta den lokala polismyndighetens anslag.</pre><pre>Som jag inledningsvis nämnde kommer polisen\r\nenligt föredragande statsråd inte att tillföras nya\r\nresurser. Min fråga till regeringens företrädare blir\r\ndå: Kommer regeringen att kompensera\r\npolismyndigheten för de kostnader man kommer\r\natt få för de nya lokala polisstyrelserna eller skall\r\ndenna kostnad tas från polisverksamheten? Detta\r\när en mycket viktig fråga. Vi moderater tror på\r\ngoda grunder att vad medborgarna önskar är fler\r\npoliser och icke fler politiker.</pre><pre>Men det finns en annan sida av den här frågan som\r\när betydligt allvarligare. Politiker kan i och för sig\r\nställa till med en viss oreda, men den är i de flesta\r\nfall möjlig att bemästra. Men om kostnaderna för\r\nlokala politiker i små distrikt eller hårt ansträngda\r\ndistrikt medför att polisverksamheten måste skäras\r\nner för att klara arvoden, resekostnader och\r\nadministrationskostnader för dessa nämnder har\r\nhelt plötsligt medborgarnas trygghet kommit att\r\nläggas i vågskål. Vi måste få ett besked i dag om\r\ndessa lokala polisnämnder skall försörjas från nu\r\nbefintliga anslag eller från tilläggsanslag.</pre><pre>Detta är innehållet i reservation 1, till vilken jag\r\nyrkar bifall.</pre><pre>Herr talman! I propositionen föreslås att polisens\r\narbete bör bli mer preventivt inriktat och att\r\ngrundutbildningen som en konsekvens härav bör\r\nges en mer teoretisk inriktning. Det finns inget som\r\ntalar mot en ökad teoretisk utbildning. Det finns\r\nheller inget som talar för att man skulle få poliser\r\nsom blir bättre på preventivt arbete genom att\r\nminska deras praktiktjänstgöring.</pre><pre>Jag vill här i dag säga att det vore oklokt att minska\r\npraktiktjänstgöringen i ett läge där polisbristen är\r\nstor. Polisaspiranter och extra polismän utgör\r\nunder sin praktiktjänstgöring en viktig resurs.\r\nDetta är innehållet i vår reservation nr 20.</pre><pre>Regeringens polispolitik har, som jag inledningsvis\r\nantydde, lett landet fram till ett utomordentligt\r\nallvarligt läge. Inget i denna proposition tyder på\r\natt regeringen uppfattat detta och är beredd att\r\nförändra denna politik. Det är många ord och litet\r\nhandling.</pre><pre>I reservation nr 6 tar vi moderater upp frågan om\r\nen långsiktig polispolitik grundad på noggranna\r\nanalyser av brottsutveckling,\r\nuppklarningsprocenter m.m. De ökade krav som\r\nständigt ställs på polisen måste mötas med\r\nlångsiktighet och fasthet i planeringen. En sådan\r\nlångsiktighet skulle underlätta polisstyrelsernas\r\nsituation och inte minst läget för de operativt\r\nansvariga i distriktens polisledningar.</pre><pre>Herr talman! Detta är en tunn proposition som\r\nundviker de viktiga framtidsfrågorna för svensk\r\npolis. Här tas t.ex. distriktsindelningen inte upp.\r\nStora rationaliseringsvinster för statskassan kan\r\ngöras samtidigt som effektiviteten kan höjas och\r\nkompetensen ökas. Länspolismästarfrågan förblir\r\nolöst även nu, och ingen anvisning ges om när den\r\nkommer att bli löst.</pre><pre>Polisens resursfrågor får anstå, och inga resurser\r\nfinns för att förbättra polisens tekniska standard.\r\nÄven fortsättningsvis kommer polisen att behöva\r\nkonstatera att brottslingarna har överlägset bättre\r\nutrustning. Möjligen kan man trösta polismännen\r\nmed att de får fler förtroendemän som kan\r\ndiskutera problemen.</pre><pre>Herr talman! Den moderata riksdagsgruppen står\r\nbakom samtliga de reservationer som fogats till\r\nbetänkandet. Av tidsskäl vill jag här yrka bifall\r\nendast till reservationerna 1 och 3.</pre><pre>Anf. 3 INGBRITT IRHAMMAR (c):</pre><pre>Herr talman! Med den sedan år 1982 förda\r\nsocialdemokratiska polispolitiken har antalet\r\npoliser drastiskt minskat. Samtidigt har\r\nbrottsligheten ökat. Vi ser det i antalet anmälda\r\nbrott per år, som femdubblats sedan 50-talet och nu\r\npasserat miljonstrecket.</pre><pre>Dessa fakta ger en förklaring till dagens polisbrist,\r\ndagens poliskris, och till att polisen har svårt att\r\nhinna utföra de uppgifter som allmänheten önskar\r\noch kräver. Det ger en förklaring till en minskad\r\nrättssäkerhet och en förklaring till att polisen\r\ntvingas prioritera olika arbetsuppgifter hårdare än\r\ntidigare. I detta sammanhang vill jag anföra, att om\r\ncenterns linje vad gäller resurstillskott till polisen\r\nhade vunnit gehör i riksdagen under dessa år skulle\r\ndet i dag funnits 600 poliser fler än vad det nu gör.</pre><pre>Polisen bör, enligt centerns synsätt, prioritera\r\nnarkotikabrottslighet och våldsbrottslighet. På\r\ndetta område har vi samma syn som den i\r\npropositionen. Denna samsyn gäller även polisens\r\nbrottsförebyggande arbete. Det avsätts i dag tyvärr\r\nalltför ofta små resurser till detta arbete ute i\r\npolisdistrikten.</pre><pre>Vi vill från centerhåll till det prioriterade\r\npolisarbetet även föra vad man i folkmun kallar\r\nvardagsbrottslighet. Jag tänker på sådana brott som\r\nlägenhetsinbrott, väskryckningar och skadegörelse\r\nav olika grov art. Vi vill prioritera dessa brott\r\neftersom de ofta utförs av unga lagöverträdare och\r\nmånga gånger också av förstagångsförbrytare.\r\nEftersom vi tror att det är mycket viktigt med en\r\nsnabb och konsekvent reaktion från samhällets\r\nsida, speciellt vid ungdomskriminalitet, krävs helt\r\nenkelt att även den s.k. vardagsbrottsligheten blir\r\nett prioriterat område för polisen.</pre><pre>Men denna prioritering är också befogad av andra\r\nskäl än att snabbt åtgärda ungdomskriminalitet,\r\nnämligen att vi mer måste se till brottsoffrens\r\nsituation. Vardagsbrotten är just brott som drabbar\r\nenskilda mycket hårt ekonomiskt. Men det är inte\r\ndet värsta, utan dessa brott drabbar framför allt\r\npsykologiskt. Detta är ytterligare skäl till varför vi\r\nanser att vardagsbrottslighet skall tillhöra det\r\nprioriterade området. Detta stämmer också väl\r\növerens med rikspolisstyrelsens syn på vilka\r\nområden som skall prioriteras. Man framhåller där\r\nungdomskriminalitet, och den finns just inom de tre\r\nområdena vardagsbrottslighet,\r\nnarkotikabrottslighet och våldsbrottslighet.</pre><pre>Eftersom vi i dag har en besvärande polisbrist på\r\nflera håll i landet krävs nu en långsiktig, stabil\r\npolitik vad gäller polisaspirantintagning.\r\nAspirantintagningen till polishögskolan måste ske\r\npå hög nivå även på längre sikt. Det räcker inte med\r\nden engångssatsning som skedde under det senaste\r\nbudgetåret. Vi måste förse de distrikt som i dag\r\nsaknar poliser med fler utbildade poliser inom en\r\nsnar framtid. Detta är skälet till att det behövs en\r\nfortsatt hög aspirantintagning.</pre><pre>Centern har också fört en politik som innebär ett\r\nökat satsande på personalfrämjande åtgärder inom\r\npolisväsendet för att poliser inte skall sluta i förtid.\r\nDet har förekommit problem de senaste åren. De\r\nhar visserligen minskat i omfattning i och med att\r\nlönerna har höjts, men centern har som enda parti\r\ni det senaste budgetarbetet avsatt 5 milj.kr. när det\r\ngäller satsningar på personalfrämjande åtgärder. Vi\r\nfick tyvärr inget gehör för detta, men det hade\r\nunderlättat och kanske gett oss fler poliser än vad\r\nsom finns i dag.</pre><pre>Vi vet alla att det är särskilt besvärligt med\r\npolisbristen i Stockholmsdistrikten. Här hade\r\nrikspolisstyrelsen i sin anslagsframställan ett förslag\r\ntill lösning. Jag lyssnade på Göran Ericsson från\r\nmoderaterna som sade att man har rättat sig efter\r\nrikspolisstyrelsens önskemål. Men det har man inte\r\ni det här fallet. Rikspolisstyrelsen gick fram med en\r\nanslagsframställan och önskemål om att få utbilda\r\n200 fler poliser under det budgetår som gick. Vi i\r\ncentern väckte en motion om detta och följde upp\r\ndet hela i en reservation. Detta hade gett fler\r\npoliser till Stockholmsdistriktet inom en snar\r\nframtid. Men tyvärr fick vi inte gehör för detta\r\nheller. Jag har utvecklat dessa synpunkter i ett\r\nsärskilt yttrande.</pre><pre>Det har också klagats på att det inom\r\npolisutbildningen råder brist på utbildning av\r\nkvinnliga poliser och en brist på utbildning av\r\npoliser med utländsk bakgrund. Det har också\r\nframförts de önskemål som Britta Bjelle berörde,\r\nnämligen att det skall finnas grundutbildning även\r\npå andra utbildningsorter och att det då skulle vara\r\nlättare att rekrytera poliser från olika delar av\r\nlandet och även behålla dem på dessa orter. Vi i\r\ncentern vill också på sikt ha en decentraliserad\r\ngrundutbildning, men vi är väl medvetna om att den\r\nstörsta bristen i dag finns i Stockholmsdistriktet.</pre><pre>Från oppositionens sida har vi väckt motioner om\r\nvikten av att sätta kvarterspolisverksamheten i\r\ncentrum så att denna verksamhet inte nonchaleras\r\ni de olika distrikten. Egentligen nonchaleras inte\r\ndenna verksamhet, men man har tvingats skära ned\r\noch prioritera i polisdistrikten. Då är det just\r\nkvarterspolisverksamheten som har fått stryka på\r\nfoten. För att detta inte skall fortsätta i framtiden\r\nhar vi lyckats ena hela oppositionen och få ett\r\nuttalande med anledning av olika motioner att\r\nkvarterspolisverksamheten skall vara ett prioriterat\r\nområde och inte får sättas i andra hand.</pre><pre>Centern har tillsammans med folkpartiet i\r\nreservation 8 framfört att det är nödvändigt med en\r\nrenodling av polisens uppgifter och att det kan\r\nfrigöra poliser för mera reellt polisarbete. Britta\r\nBjelle har även på den punkten gett en hel del\r\nexempel på hur det kan genomföras, och därför\r\ntänker inte jag utveckla detta närmare.</pre><pre>Vi framhåller också från centerns sida att det är\r\nangeläget att dra upp klarare linjer mellan polisens\r\noch bevakningsföretagens uppgifter. Under en\r\nlängre tid har man kunnat se hur\r\nbevakningsföretagen har tagit över alltmer av\r\ntidigare polisiära uppgifter. Det beror naturligtvis\r\npå att det råder en brist på poliser. Polisarbete skall\r\nvara en uppgift som ankommer på det allmänna att\r\nutföra och ha ansvar för. Det är inte så i dag.</pre><pre>Eftersom det råder en oklarhet om många\r\nuppgifter, anser vi att det måste utredas närmare\r\nvilka uppgifter som är rent polisiära och som enbart\r\nskall utföras av poliser och vilka uppgifter som kan\r\nutföras av bevakningsföretagen. Vi vill verkligen\r\natt man skall titta litet närmare på dessa gränslinjer.\r\nHär råder alltför många oklarheter i dag.</pre><pre>När vi i centern har varit på besök ute i\r\npolisdistrikten har vi fått höra att det är mycket\r\nsvårt att i dag ingripa mot berusade och\r\ndrogpåverkade personer. Tidigare fanns\r\nfyllerilagen. Nu har toleransnivån ökat när det\r\ngäller omhändertagande av dem som är berusade.\r\nDet har framförts önskemål från polisens sida att\r\nkunna ingripa tidigare för att det skall kunna bli\r\nlugnare på gator och torg och kunna minska\r\nbråken. Detta kan t.ex. ske genom en ändring i\r\npolislagen 13 §, vilket vi i centern har väckt en\r\nmotion om. Vi har sedan uppmärksammats på att\r\ndet finns andra lagar som det också går att ändra i.\r\nVi vill inte låsa oss för vilken lag man skall gå in och\r\nändra i, men vi framför krav på att det måste vara\r\nlättare för polisen att ingripa mot drogpåverkade\r\npersoner i framtiden. Här behövs en ändring i\r\nnågon av de lagar som finns. Jag skulle gärna vilja\r\nhöra civilministerns syn på detta.</pre><pre>Herr talman! Med det anförda ställer jag mig\r\nsjälvklart bakom alla centerreservationer, men jag\r\nyrkar endast bifall till reservation 4.</pre><pre></pre><pre>Anf. 4 BERITH ERIKSSON (v):</pre><pre>Herr talman! Den polisreform som genomfördes\r\n1981 fick inte den effekt som vi hade tänkt att den\r\nskulle få, dvs. att polisstyrelsen från att vara ett\r\nrådgivande organ skulle bli det organ som styr\r\npolisens arbete. I praktiken har det varit\r\nrikspolisstyrelsen och polischefsfunktionen som har\r\nstyrt arbetet.</pre><pre>Inom olika delar av den offentliga sektorn sker en\r\nutveckling och framläggs behov av ett större\r\nlekmannainflytande. Dessa krav ställs för\r\nsamhällets service, och naturligtvis är polisen inget\r\nundantag. Tvärtom är polisens arbetsuppgifter och\r\nbefogenheter så mycket mer långtgående och så\r\nmycket mer ingripande i människors liv än i andra\r\ndelar av offentlig verksamhet. Det förhållandet gör\r\natt det är mycket angeläget att insyn och styrning av\r\nverksamheten är så bra som möjligt.</pre><pre>För att åstadkomma ett starkt medborgarinflytande\r\nkrävs dels att de förtroendevalda får en starkare\r\nställning, dels att besluten kan anpassas efter lokala\r\nförhållanden. Konkret vill vi att polischef eller\r\nbiträdande polischef inte skall vara ledamot i\r\npolisstyrelse eller polisnämnd. Vi vill ha klara\r\nregler för hur motioner, interpellationer och frågor\r\nkan väckas i förhållanden som avser i polisens\r\narbete från andra kommunala nämnder. Till\r\npolisstyrelse och polisnämnd bör även invandrare\r\nkunna väljas. Samma regler bör då gälla som för\r\nvalbarhet till kommunala förtroendeuppdrag.</pre><pre>Herr talman! En bra och fungerande poliskår bör\r\nbestå av både män och kvinnor. Antalet kvinnor\r\nsom söker till polisutbildning har ökat, och så har\r\näven antalet kvinnor som antas, men inte i\r\ntillräcklig utsträckning.</pre><pre>På en fråga till rektorn för polishögskolan i en\r\nintervju i TCO-tidningen om detta förhållande\r\nsvarar rektorn bl.a., att den manliga principen och\r\nmännen har varit förhärskande inom polisen.\r\nFaktum är att kvinnor ofta utsorteras i det sista\r\ntestet för antagning. Vi anser därför att en översyn\r\nav såväl grundutbildning som polischefsutbildning,\r\nsom finns med i förslaget till förnyelse av polisen,\r\nbör även inkludera en analys och översyn av de\r\nkriterier som används för att anta polisaspiranter.</pre><pre>Nästa steg, grundutbildningen, sker i dag centralt\r\noch avskilt från andra högskoleutbildningar. Detta\r\nkan leda till en negativ skråanda och till en isolering\r\ni utbildningen som vi i vänsterpartiet inte tror är\r\nbra. Vi anser att polisskolan och polishögskolan\r\nkan avskaffas och att det i stället bör inrättas olika\r\npolislinjer vid landets skolor och högskolor.</pre><pre>En översyn av polisens arbetsuppgifter bör ske med\r\ninriktning på att undersöka om det finns\r\narbetsuppgifter som kan överföras till andra statliga\r\noch kommunala befattningshavare. Britta Bjelle\r\nhar här räknat upp en rad exempel på detta.</pre><pre>Brottsbekämpning i all ära, men den får aldrig leda\r\ntill att rättssamhällets principer kränks eller att\r\nrättssäkerheten äventyras. Bristen på regler i\r\nhanteringen av polisens förspaningsregister är\r\nmycket otillfredsställande. En översyn av\r\npolisregisterlagstiftningen är gjord och resultatet\r\nstuderas i regeringskansliet. För att skynda på detta\r\narbete behövs det ett tillkännagivande från\r\nriksdagen.</pre><pre>Hos allmänheten finns en utbredd uppfattning att\r\ndet näst intill är omöjligt att få rätt gentemot en\r\npolis, och det är ju synd. Trots att det har skett\r\nförändringar i utredningsorganisationen i vad gäller\r\nutredningar av poliser som är misstänkta för eller\r\nhar begått brott i sin tjänsteutövning, anser vi att de\r\nnu vidtagna åtgärderna inte är till fyllest.\r\nUtredningar av misstänkta polisbrott bör skötas av\r\nett från polisen helt fristående organ.</pre><pre>Vi i vänsterpartiet kan inte heller acceptera att\r\nsvensk polis stationeras utomlands för att\r\nkontrollera människor som är på väg till Sverige.\r\nDenna kontroll riktas särskilt mot flyktingar och i\r\nrealiteten sätter den Genèvekonventionen om\r\nhandläggning av flyktingärenden ur spel.</pre><pre>Herr talman! Jag ställer mig bakom de\r\nreservationer som vänsterpartiet har fogat till detta\r\nbetänkande, men yrkar bifall till reservationerna\r\n16, 18 och 24. Vänsterpartiet kommer också att i\r\nvoteringen ställa sig bakom reservation 8.</pre><pre>Anf. 5 CARL FRICK (mp):</pre><pre>Herr talman! Jag tänker ta upp frågan om förnyelse\r\ninom polisen på ett annat, mera internationellt\r\nplan. I Västeuropa pågår för närvarande ett arbete\r\npå integration som har till syfte att ta bort\r\ngränskontrollerna. När gränskontrollerna helt\r\navvecklas behövs det en ersättning, och en sådan\r\nhåller redan på att utvecklas. Det behövs ett\r\nvästeuropeiskt FBI, en sorts överstatlig EG-polis.</pre><pre>Willy Helin i EG-kommissionen bekräftade så sent\r\nsom i februari förra året för International Herald\r\nTribune att man eftersträvar en motsvarighet till det\r\namerikanska FBI. Willy Helin säger: ''Efterhand\r\nsom vi framskrider på vägen mot politisk\r\nintegration kommer vi att behöva en polisstyrka\r\nsom motsvarar den dimensionen''.</pre><pre>Den organisatoriska grundvalen för ett EG--FBI är\r\nett samarbete som pågått sedan 1975 och fått\r\nförkortningen TREVI efter de franska orden\r\n''Terrorisme, Radicalisme, Extremisme, Violence\r\nInternationale''.</pre><pre>Initiativet kom från EGs ministerråd och\r\nledningsgruppen utgörs av inrikes- och\r\npolisministrarna.</pre><pre>Ändå är TREVI formellt skilt från EG så, att EG-\r\nparlamentets begränsade kontrollmakt inte alls kan\r\nutövas. En av de drivande krafterna bakom TREVI\r\nhar varit Spanien, som vill komma åt baskiska\r\nETA-medlemmar som fått asyl i Frankrike. TREVI\r\nsysslar inte bara med den sortens vålds- och\r\nsäkerhetsbrott som förkortningen egentligen står\r\nför, utan efterhand har arbetsområdet utvidgats till\r\natt också omfatta:</pre><pre>1.  asylfrågor,</pre><pre>2.  utbyte av polistjänstemän,</pre><pre>3.  gemensamma efterlysningar,</pre><pre>4.  samordnat dataregister och</pre><pre>5.  datorläsbara identitetskort.</pre><pre>Givetvis kan många av inslagen i TREVI förklaras\r\nsom en del i en allmän centraliserings- och\r\nspecialiseringsutveckling som präglar alla\r\nsamhällssektorer och som ett svar på\r\nkriminalitetens internationalisering.</pre><pre>TREVI är alltså inte något speciellt för EG. Men\r\nnär det gäller polissamarbete finns ju sedan\r\ngammalt Interpol. Varför är det inte tillräckligt?\r\nVarför behövs TREVI? Vid ett seminarium i\r\nBryssel i maj 1989 angavs flera orsaker:</pre><pre>Interpol ägnar sig mest åt informationsutbyte, men\r\nsaknar egentliga verkställande funktioner. TREVI\r\nsamordnar och verkställer i verkligheten.</pre><pre>En Interpolefterlysning kan leda till att en person\r\ngrips i ett annat land, men därmed är det inte säkert\r\natt vederbörande utlämnas till det land som skickat\r\nut efterlysningen.</pre><pre>TREVI skall också omfatta asyl- och\r\ninvandringspolitik.</pre><pre>TREVI skall, som förkortningen utsäger, också\r\njaga ''radikaler'' av alla möjliga olika schatteringar.</pre><pre>Interpols fattiga medlemsländer har bromsat den\r\ntekniska utvecklingen. De rika länderna har stått\r\nför 80 % av informationsutbytet. I TREVI får de en\r\negen organisation som inte belastas av u-länder.</pre><pre>David Schwarz säger att TREVI leder till att vi\r\ntroligen måste ''acceptera att EGs egna\r\nsäpoagenter fritt opererar i Sverige''.</pre><pre>Regeringens integrationsrapport konstaterar: ''För\r\natt Sverige skall kunna hamna innanför gränserna\r\nför ett med EG gemensamt område utan inre\r\ngränskontroller måste man från svensk sida också\r\nta ställning till en samordning med EG när det\r\ngäller riktlinjerna för det yttre gränsskyddet''.</pre><pre>En svensk EG-anpassning när det gäller flykting-,\r\nasyl- och invandringspolitik samt regler för\r\nviseringar m.m. torde ''aktualisera vissa\r\növerväganden av utrikespolitisk natur''. Jaha.</pre><pre>Kraven på internationalisering och de\r\nutrikespolitiska konsekvenserna borde föranleda\r\nen debatt om mål och medel för polisarbetet också\r\ni Sverige.</pre><pre>Kvar står miljöpartiets krav på att det skall till en\r\ndetaljerad redogörelse till riksdagen för formerna\r\noch målsättningen med det hittillsvarande svenska\r\nmedverkandet i TREVI-samarbetet. Hur kommer\r\nframtiden att se ut?</pre><pre>Jag yrkar bifall till motion Ju1989/90:232 och\r\nreservation 24.</pre><pre>Anf. 6 LARS-ERIK LÖVDÉN (s):</pre><pre>Herr talman! Polisen har en central roll i kampen\r\nmot brottsligheten. Det är kanske den viktigaste\r\nsamhällsresursen när det gäller att uppnå det\r\nkriminalpolitiska målet att minska brottsligheten.</pre><pre>Polisen skall upprätthålla allmän ordning och\r\nsäkerhet samt i övrigt tillförsäkra allmänheten\r\nskydd och annan hjälp. Det brottsbekämpande\r\narbetet sker genom övervakning, spaning och\r\nbrottsutredning, men också genom förhindrande\r\noch brottsförebyggande arbete, vilket inte är minst\r\nviktigt.</pre><pre>För att få bättre förutsättningar att bedriva detta\r\nviktiga arbete har polisväsendet under 80-talet\r\nblivit föremål för en omfattande reformering. Åren\r\n1984 och 1985 fattades beslut som bl.a. innebar nya\r\narbetsformer på lokal och regional nivå samt\r\nförbättrad rekrytering och utbildning.\r\nRiktmärkena var demokratisering och\r\ndecentralisering. De lokala polismyndigheterna\r\nfick vidgat självbestämmande, och detaljstyrningen\r\növer resursanvändningen fördes ner från central\r\nnivå till regional och lokal nivå.</pre><pre>Av särskild betydelse var att genom polisreformen\r\nförvandlades polisstyrelserna från att ha varit ett i\r\nhuvudsak rådgivande till ett i egentlig mening\r\nstyrande organ.</pre><pre>Jag tror att man entydigt kan slå fast att\r\npolisreformerna under 80-talet medfört en\r\nvitalisering och i hög grad stimulerat ett\r\nutvecklingsarbete i riktning mot ökad effektivitet\r\ninom polisväsendet. Vi har framför allt fått ett\r\npolisväsende som i mycket större utsträckning är\r\nlokalt förankrat.</pre><pre>1980-talets polisreformer var viktiga reformer.\r\nPolisväsendet har i allt väsentligt också förmått\r\nomsätta beslut och mål i praktisk handling. Men det\r\ninnebär inte att reformarbetet får avstanna.\r\nFörändrings- och förnyelsearbetet måste fortsätta.\r\nPolisväsendet är en stor och i vissa avseenden\r\nfortfarande en tungrodd organisation. Under 90-\r\ntalet ställs nya krav på det svenska polisväsendet.</pre><pre>Följande bör enligt min mening vara vägledande\r\nför det fortsatta reformarbetet:</pre><pre>För det första bör decentraliseringsmålet ligga fast\r\noch drivas vidare. Polisväsendet måste bygga på\r\nsjälvständiga lokala polisdistrikt med stor frihet att\r\ndisponera resurserna och prioritera insatserna. I\r\ndetta ligger också att det inte kan komma i fråga att\r\ntilldela rikspolisstyrelsen vittgående operativa\r\nbefogenheter.</pre><pre>För det andra bör medborgarinflytandet över\r\npolisväsendet ytterligare stärkas. För det tredje bör\r\ndet brottsförebyggande arbetet intensifieras.\r\nÖppenhet och synlighet bör här vara ledorden. För\r\ndet fjärde bör de snäva gränserna mellan\r\nkriminalpolisverksamhet och\r\nordningspolisverksamhet upphävas. Målet bör vara\r\natt skapa mera av en svensk allroundpolis. För det\r\nfemte bör polisen utveckla samarbetet med andra\r\nsamhällsorgan och frivilligorganisationer.</pre><pre>För det sjätte bör administrativa uppgifter lyftas\r\növer till andra personalkategorier än polispersonal.\r\nDen administrativa rationaliseringen bör drivas\r\nhårdare. För detta krävs naturligtvis bättre\r\ntekniska hjälpmedel. För det sjunde bör ökade\r\ninsatser ske när det gäller det internationella\r\nsamarbetet. För det åttonde bör polisens regionala\r\norganisation få en permanent och enhetlig lösning\r\növer landet.</pre><pre>Jag kan konstatera att polispropositionen till stora\r\ndelar följer dessa åtta punkter för det framtida\r\npolisarbetet. Polispropositionen svarar mot dessa\r\nkrav för 90-talets reformering av polisväsendet. En\r\ndel frågor lämnas obesvarade i polispropositionen\r\noch hänskjuts till fortsatt utredning. Inriktningen\r\nav grunderna för den långsiktiga polispolitiken står\r\ndock fast.</pre><pre>Jag kan också konstatera att när det gäller\r\ngrunderna är utskottet i huvudsak enigt i sina\r\nställningstaganden. De reservationer som har\r\navgivits rör med vissa undantag mindre principiella\r\nfrågor. Det grundläggande förnyelsearbetet tycks\r\ndet sålunda finnas en bred politisk enighet kring i\r\njustitieutskottet, och det är glädjande.</pre><pre>Herr talman! Efter denna inledning skall jag kort\r\nkommentera en del av de reservationer som har\r\navgivits till utskottets betänkande.</pre><pre>I reservation nr 3 och 4 tas frågorna om\r\ninriktningen av polisens arbete upp. I reservation 3,\r\nfrån moderaterna i utskottet, vänder man sig mot\r\natt den ekonomiska brottsligheten skall vara\r\nprioriterat område för polisen framöver. Det är en\r\ngammal moderat linje. Moderaterna har inget\r\nintresse av att bekämpa den ekonomiska\r\nbrottsligheten. Det är en brottslighet som hårt\r\ndrabbar enskilda människor, arbetstagare och\r\nseriösa näringsidkare. Det gäller kanske i första\r\nhand miljöbrottsligheten. Det är glädjande att\r\nmoderaterna är ensamma om den linjen i utskottet,\r\nmen det är också belysande för moderaternas\r\ninställning till det allvarliga samhällsproblem som\r\nden ekonomiska brottsligheten utgör.</pre><pre>I motion nr 4, av centerpartisterna i utskottet, sägs\r\natt vardagsbrotten bör prioriteras. Jag vill hänvisa\r\ntill vad som sägs i propositionen om att polisen i sitt\r\növervakningsarbete särskilt måste uppmärksamma\r\nvaneförbrytarna och andra som svarar för en\r\nförhållandevis stor andel av kriminaliteten. Jag\r\nbetraktar reservation 4 som en ganska onödig\r\nreservation mot bakgrund av de skrivningar som\r\nfinns såväl i propositionen som i\r\nutskottsbetänkandet i övrigt.</pre><pre>I reservation nr 5 behandlas resursfrågorna, i första\r\nhand intagningen till polishögskolan. Vi får\r\nåterkomma till den diskussionen i samband med att\r\nvi behandlar budgeten för budgetåret 1991/92. Jag\r\nvill framhålla att det naturligtvis är viktigt att\r\nupprätthålla ett stort intag till polishögskolan i ett\r\nläge där samtliga tjänster inom polisväsendet inte\r\när tillsatta. Vi har i dag brist på färdigutbildade\r\npoliser. Så länge vi har en sådan brist måste vi\r\nnaturligtvis också upprätthålla ett stort intag till\r\npolishögskolan. Därom råder det inga delade\r\nmeningar.</pre><pre>Reservation nr 8 och 9 handlar om polisens\r\nuppgifter. Jag kan bara konstatera att de borgerliga\r\npartierna har svårt att komma överens om vilka\r\nuppgifter polisen skall ha i framtiden. Om man\r\nläser samtliga reservationer kan man konstatera att\r\ndet inte finns någon gemensam borgerlig\r\npolispolitik. Man ansluter sig till de principiella\r\ndragen i utskottsbetänkandet, men på en rad\r\npunkter har man olika uppfattningar inom det\r\nborgerliga lägret. Det finns ingen gemensam linje\r\npå den borgerliga sidan.</pre><pre>Både Berith Eriksson och Carl Frick har berört\r\ndet internationella samarbetet. Det är oerhört\r\nviktigt att vi utvecklar det internationella\r\nsamarbetet. Den grova brottsligheten känner inga\r\ngränser. Narkotikabrottslighet, terrorism och\r\nannan typ av internationell brottslighet känner inga\r\ngränser. Det krävs ett internationellt samarbete för\r\natt polisen skall kunna vara framgångsrik i sin kamp\r\nmot den grova brottsligheten. Därför behövs också\r\nett utvecklat internationellt samarbete. Det gäller\r\nInterpol, det TREVI-samarbete som har etablerats\r\noch samarbetet i EG.</pre><pre>I reservation nr 15 tar folkpartisterna i utskottet\r\nupp frågan om rikspolischefens ställning. Man\r\nskriver följande angående polisväsendet: ''En\r\ntänkbar förebild kunde vara försvarsmaktens\r\norganisation med en sammanhållande ÖB som\r\nrikspolischef med få men starka regionala\r\npolischefer.''</pre><pre>Jag tyder den reservationen som att folkpartisterna\r\ni utskottet är beredda att frångå grunderna för\r\n1984/85 års polisreform, nämligen en stark\r\ndecentralisering av polisväsendet och en reducering\r\nav rikspolisstyrelsens operativa funktioner. Av\r\nreservationen att döma är folkpartisterna i\r\nutskottet beredda att gå tillbaka till en mycket stark\r\ncentralisering av polisväsendet med mycket\r\nomfattande och vittgående operativa funktioner\r\ncentralt hos rikspolisstyrelsen och rikspolischefen.\r\nJag tror att det skulle vara en utomordentligt\r\nolycklig utveckling för svenskt polisväsende och att\r\ndet skulle skada det framgångsrika arbete som har\r\nbedrivits när det gäller reformeringen av\r\npolisväsendet. Framför allt tror jag att det skulle\r\nutarma medborgarinflytandet över polisväsendet.\r\nJag är något bekymrad över att folkpartisterna i\r\nutskottet har hamnat på denna linje.</pre><pre>Reservation nr 17 har berörts av Britta Bjelle och\r\njag tror även av Ingbritt Irhammar. I denna\r\nreservation tar man upp professuren i polisfrågor.\r\nFolkpartisterna i utskottet menar att den bör vara\r\nknuten till någon akademisk miljö i stället för till\r\npolishögskolan. Poängen med polisprofessuren, i\r\ndet föreliggande förslaget om att den skall vara\r\nknuten till polishögskolan, är att åstadkomma en\r\nforskningsanknytning när det gäller den\r\ngrundläggande polisutbildningen. Om det skall\r\nvara möjligt att få en forskningstradition och\r\nforskningsanknytning när det gäller\r\npolisutbildningen måste polisforskningen och\r\ndärmed även professuren vara förlagd till\r\npolishögskolan. Det är en princip som gäller andra\r\nhögskoleutbildningar i detta land. Man knyter\r\nsamman grundläggande utbildning och forskning.\r\nDet tycker jag också skall gälla för polisväsendet.</pre><pre>Det finns även en rad andra reservationer, som jag\r\ndock inte tänker kommentera närmare.</pre><pre>Jag vill även säga några ord till Berith Eriksson\r\nbeträffande frågan om stärkt medborgarinflytande.\r\nJag delar i hög grad Berith Erikssons uppfattning\r\nom att det är nödvändigt att ha ett starkt\r\nmedborgarinflytande över polisväsendet.\r\nPolisväsendet är dock ingen kommunal\r\nverksamhet, och det är därför svårt att direkt\r\nkopiera den kommunala beslutsordningen.\r\nPolisväsendet är en statlig verksamhet. Jag tycker\r\ndock att det är angeläget att man prövar alla vägar\r\nför att åstadkomma ett förstärkt\r\nmedborgarinflytande och ett ökat samspel med\r\növriga kommunala organ som har hand om\r\nbrottsförebyggande verksamhet.</pre><pre>Därför tycker jag att den fråga som tas upp i\r\nreservation nr 2 om att exempelvis ge möjlighet till\r\ninterpellationsrätt i fullmäktige när det gäller\r\npolisfrågor är en fråga som är värd att pröva. Om\r\njag har förstått saken rätt kommer den frågan också\r\natt prövas i samband med översynen av\r\nkommunallagen. Jag tycker att man på allvar skall\r\nfundera på den möjligheten att åstadkomma en\r\nbättre koppling mellan polisstyrelsen och den\r\növriga kommunala verksamheten. Det vore ett sätt\r\natt föra fram polisfrågorna i kommunen, som jag\r\ntror vore ganska bra för polisväsendet och även för\r\nsamspelet med de kommunala nämnderna.</pre><pre>Herr talman! Jag skall begränsa mig till dessa korta\r\nsynpunkter gällande några av de reservationer som\r\när fogade till utskottets betänkande. Jag yrkar bifall\r\ntill utskottets hemställan i betänkandet i dess helhet\r\noch avslag på samtliga reservationer.</pre><pre></pre><pre>Anf. 7 BRITTA BJELLE (fp) replik:</pre><pre>Herr talman! Jag skall börja med en av de sista\r\nfrågorna som Lars-Erik Lövdén tog upp och som\r\ngäller forskningsanknytning. Det kan vara\r\nintressant att få beskriva hur systemet ser ut i\r\nSverige i dag. Det är meningen att alla små\r\nhögskolor i Sverige skall ha forskningsanknytning,\r\nmen ingen av de små högskolorna har fasta\r\nforskningsresurser. Så är verkligheten. Vad Lars-\r\nErik Lövdén tydligen menade är att man kanske\r\nskall ändra den ordningen. Jag vet inte om\r\nsocialdemokraterna är beredda att ge de små\r\nhögskolorna fasta forskningsresurser. I så fall är det\r\nett stort steg framåt för dem.</pre><pre>När vi i folkpartiet har sagt att denna professur skall\r\nförläggas till ett universitet så är det inte för att\r\nfrånta polishögskolan forskningsanknytning. Jag\r\nutgår från att denna professur skall förläggas till\r\nStockholm -- vilket Lars-Erik Lövdén kan utläsa i\r\nvår reservation -- vilket gör att anknytningen till\r\npolishögskolan finns geografiskt nära. Då kan\r\ndenna professur medverka till den\r\nforskningsanknytning som det är tänkt. Däremot\r\ntror vi att att en akademisk miljö i ett universitet är\r\ndet som skapar möjligheterna för att man skall se\r\nsaker på ett nytt sätt. Om denna professur placeras\r\nvid en högskola med ren yrkesutbildning och det\r\nsitter en ensam professor där, kan det kanske bli\r\nlitet svårt med det kreativa tänkandet.</pre><pre>Om jag uppfattade Lars-Erik Lövdén rätt så sade\r\nhan att man i reservationerna 8 och 9 inte kan\r\nutläsa att de borgerliga partierna egentligen har\r\nnågon större gemenskap i sitt seende. Jag tycker\r\nfaktiskt att reservationerna är identiskt lika utom\r\nnär det gäller ett enda ord, nämligen ordet\r\navkriminalisering. Vi tillstyrker samma motioner\r\noch punkter. Det enda som skiljer oss åt är att vi\r\nhar tagit med ordet avkriminalisering. Jag är inte så\r\nsäker på att moderaterna inte har synpunkter även\r\npå det. I någon mening anser jag faktiskt att vi har\r\nväldigt lika syn på dessa frågor.</pre><pre>Beträffande den organisationsform som vi har talat\r\nför så har vi också sneglat på det faktum att då det\r\ngäller regioner -- det vore därför intressant om\r\nLars-Erik Lövdén lyssnade på det jag säger,\r\neftersom det i huvudsak är till honom jag talar -- har\r\nvi tänkt oss att man kanske skulle kunna ha samma\r\nordning i fråga om dem som man har inom\r\nriksåklagarämbetet. Där han man minskat antalet\r\nenheter till 13 i stället för att ha en enhet i varje län.\r\nOm man skall ha en enhet i varje län, får man ett\r\notal chefer och ett otal biträdande chefer. Vi tror att\r\nregionerna skulle bli starkare om de var större.\r\nMen det skall ske en decentralisering till dessa\r\nstarka orter. Vi vill inte alls ha den ordningen att\r\nrikspolischefen skall ha någon överordnad funktion\r\ni den meningen som Lars-Erik Lövdén menade. Vi\r\nvill alltså ha en decentralisering men till ett färre\r\nantal orter.</pre><pre>Anf. 8 INGBRITT IRHAMMAR (c) replik:</pre><pre>Herr talman! Först vill jag ta upp frågan om hur\r\nman får fram fler poliser. Jag påminner igen om att\r\nvi har velat utbilda fler totalt sett, att vi har velat\r\nutbilda fler speciellt för Stockholmsregionen och\r\natt vi har velat satsa mer på personalfrämjande\r\nåtgärder, vilket skulle kunna leda till att fler poliser\r\nbehålls i tjänsten. Jag kommer då in på de\r\nadministrativa tjänsterna, vilket Lars-Erik Lövdén\r\ntog upp. Han sade att man skall försöka föra över\r\nfler administrativa uppgifter på icke polistjänster.\r\nDet tycker jag är mycket bra. Det finns en\r\nosäkerhet på denna punkt som jag skulle vilja ha\r\nklarlagd. I dag är det nämligen bara de polisdistrikt\r\nsom har vakanta polistjänster som får ha\r\nadministrativ personal på dessa tjänster. Vi från\r\ncentern vill att alla polisdistrikt skall kunna få\r\nanvända sig av administrativ personal, dvs. inte\r\nbara de distrikt som har vakanta polistjänster. Jag\r\nskulle vilja ha ett svar från Lars-Erik Lövdén på hur\r\nsocialdemokraterna har tänkt.</pre><pre>Reservation 4 handlar om att vi vill prioritera\r\nvardagsbrottsligheten. Lars-Erik Lövdén sade att\r\nsynen i vår reservation och i utskottets skrivning\r\ninte skiljer sig åt. Men på s. 15 i betänkandet står\r\ndet</pre><pre>''Även enligt utskottets uppfattning bör polisens\r\ninsatser när det gäller spaning och utredning\r\nsärskilt inriktas på våldsbrott och narkotikabrott\r\nsamt på ekonomisk brottslighet och då särskilt\r\nsådan som hotar stora samhälleliga värden såsom\r\nmiljöbrottslighet.''</pre><pre>Här poängteras alltså det som jag sade tidigare,\r\nnämligen att vi är överens. Men vi i centern vill\r\nlägga till detta med vardagsbrottsligheten, och jag\r\nförklarade varför.</pre><pre>Litet längre ner i texten står det: ''I anslutning till\r\nyrkandet -- -- -- om att en prioritering bör ske även\r\nav kampen mot vardagsbrotten vill utskottet\r\nframhålla att härvidlag brottsförebyggande\r\nåtgärder torde vara av särskild betydelse och -- -- --\r\natt ett brett förebyggande polisarbete-- -- -- ger\r\nbäst resultat.''</pre><pre>Jag håller med om att det här är viktigt. Det sade\r\njag också, och det står i vår reservation. Men vi\r\nmenar alltså att man måste prioritera även på\r\nutredningssidan. Jag kan inte se att vi har en\r\nsamsyn då det gäller denna prioritering.</pre><pre>På nästa sida i betänkandet står det efter uttalanden\r\nbeträffande centerns motion att särskild\r\nuppmärksamhet måste riktas på bl.a.\r\nvaneförbrytare. Det stämmer. Men det är inte\r\ndetsamma som utredning av vardagsbrottslighet.\r\nJag vill ha ett förtydligande på denna punkt.</pre><pre>Anf. 9 GÖRAN ERICSSON (m) replik:</pre><pre>Herr talman! Lars-Erik Lövdén tog i sitt anförande\r\nupp en rad olika punkter som han menade att man\r\nskulle försöka förbättra inom polisen. Jag kan ställa\r\nmig bakom de flesta av dessa punkter. Det visar sig,\r\nherr talman, att det finns en bred enighet i den\r\ndjupa strömfåran om svensk polispolitik. Men, vad\r\nvi har konstaterat när det gäller\r\nsocialdemokraterna är att det i\r\nbudgetpropositioner, och så även i denna\r\nproposition, är många ord. Det sägs många bra\r\nsaker, och det görs huvudsakligen korrekta\r\nanalyser, men handlingen uteblir. Och det är en\r\npolitisk svaghet.</pre><pre>Sedan kommer Lars-Erik Lövdén in på ekobrott.\r\nLåt mig läsa ur reservation 3. Där skriver vi\r\nmoderater att det är ''sålunda enligt utskottets\r\nmening inte försvarbart att prioritera utredningar\r\nom ekonomisk brottslighet''.</pre><pre>Vad menar vi med det? Jo, vi menar att när landet\r\nhar en polisbrist, och då rikspolisstyrelsen säger att\r\nden är allvarlig, skall vi i första hand inte prioritera\r\nekobrott, dvs. när man har en minskande\r\nuppklarningsprocent när det gäller mord, grova\r\nrån, våldtäkter och liknande brott.</pre><pre>Om jag förstår Lars-Erik Lövdéns kritik så skulle\r\nmotsatsen, dvs. socialdemokratisk politik, vara att\r\npolisen skall strunta i brottslighet av typ mord,\r\ndråp, grova rån och våldtäkter och i stället ägna sig\r\nåt ekobrott. Om det finns bara ett begränsat antal\r\ntjänster får man prioritera dem på de områden som\r\när mest väsentliga för människor. Det är vår\r\nuppfattning.</pre><pre>Sedan ställde jag två frågor i mitt huvudanförande\r\nsom gällde de lokala polisnämnderna. Jag skall\r\nupprepa frågorna.</pre><pre>Min första fråga löd: Kommer regeringen att\r\nkompensera polismyndigheterna för de kostnader\r\nsom de kommer att få för de nya lokala\r\npolisnämnderna, eller skall dessa pengar tas från\r\npolisverksamhet?</pre><pre>Min andra fråga, som också måste besvaras, löd: Är\r\nregeringen beredd att till priset av ett antal lokala\r\npolitiker ytterligare försämra polisens möjligheter\r\natt svara för människornas säkerhet till liv och\r\negendom?</pre><pre>Herr talman! Polismästaren i Ljusdal upplyste mig\r\nför ungefär ett år sedan om att han därest skulle\r\nförlora en polistjänst inte längre kan upprätthålla\r\nbevakningen i Ljusdals polisdistrikt. Om man skall\r\nunderhålla lokala polisstyrelser med papper,\r\nsammanträden och föredragningar, kommer man\r\nförmodligen att behöva ta i anspråk åtminstone en\r\nhalv polistjänst, för nya poliser får man ju inte. Det\r\nhar departementschefen sagt. Nya resurser tillförs\r\ninte. Jag vill ha svar på mina frågor.</pre><pre>Anf. 10 BERITH ERIKSSON (v) replik:</pre><pre>Herr talman! I kommunerna avförs polisfrågor\r\nfrån dagordningen med hänvisningen att de är en\r\nstatlig angelägenhet och att det i riksdagen är svårt\r\natt få en rejäl sakbehandling av polisfrågor,\r\neftersom det handlar om lokala\r\npolisangelägenheter. Det är då väldigt viktigt att\r\ndet blir bättre arbetsförhållanden. Jag har träffat\r\nmånga som säger att det var bättre förr när\r\npolisorganisationen var kommunal men att vi borde\r\nkunna hitta en linje, där man kan förena det som\r\nvar bra före förstatligandet med det som är bra med\r\natt ha en statlig polismyndighet. Även när skolan\r\nvar statlig fanns det helt andra förutsättningar att\r\nbehandla skolfrågor på kommunal nivå.</pre><pre>Jag vill vidare ta upp vår reservation angående\r\nsamarbetet med utländsk polis. Under täckmanteln\r\nterrorism och narkotika får inte andra saker tas\r\nupp. När det gäller flyktingars väg från sina\r\nhemländer till ett annat land kan jag inte se att det\r\nfinns någon anledning att utifrån brottssynpunkt ha\r\npolis stationerad på utländska flygplatser för att gå\r\nigenom resedokumenten. I fjol våras efter det att\r\njag själv hade upptäckt när jag kom från Turkiet att\r\ndet stod en ensam, som jag antar, svensk polis och\r\nplockade ut människor ur kön och ville se deras\r\ndokument, ställde jag en fråga till\r\ninvandrarministern om detta. Hon visste inte om\r\ndet, hon hade inte hört talas om det. Nu står det här\r\natt vi har haft det så ända sedan 1986. Vi har också,\r\nefter vad jag förstår, en polis i Turkiet. Jag skulle\r\nvilja be civilministern att förklara dessa saker litet\r\nbättre än vad som framgår av propositionen.</pre><pre>Anf. 11 LARS-ERIK LÖVDÉN (s) replik:</pre><pre>Herr talman! Jag lyssnade väldigt noga, Britta\r\nBjelle, och jag har läst er reservation som handlar\r\nom rikspolischefens ställning. Ni skriver så här:\r\n''Som det är nu är rikspolischefen förhindrad att\r\npåverka de regionala och lokala\r\npolisorganisationerna annat än rent ekonomiskt,\r\nsamtidigt som han likväl har ansvaret för att\r\nverksamheten skall fungera. En tänkbar förebild\r\nkunde vara försvarsmaktens organisation med en\r\nsammanhållande ÖB som rikspolischef med få men\r\nstarka regionala polischefer.''</pre><pre>Jag har tolkat detta med sammanhållande ÖB och\r\nkopiering av försvarsmaktens organisation som en\r\nlångtgående centralisering av polisväsendets\r\noperativa ledning. ÖB är ju den högsta operativa\r\nchefen för försvarsmakten och har rätt att leda\r\nförsvarsmakten. Är det denna modell som ni vill\r\nåstadkomma, alltså en kraftig centralisering, och är\r\ndet dit ni vill, tycker jag att det är synnerligen\r\nbeklagligt. Då har ni själva intagit en annan\r\nståndpunkt än den som ni intog när ni medverkade\r\ntill att genomföra polisreformen i sina huvuddrag\r\n1984/85. Det skulle vara angeläget att få ett\r\nförtydligande på denna punkt av Britta Bjelle.</pre><pre>När det gäller forskningsanknytningen menar jag\r\ninte att professorn på polishögskolan skall leva i\r\nnågon sorts isolerad miljö. Utskottet har vid\r\nupprepade tillfällen slagit fast -- det har också\r\ndepartementschefen gjort -- att det är viktigt att\r\ninnehavaren av tjänsten är knuten till den\r\nakademiska verksamheten vid Stockholms\r\nuniversitet genom att exempelvis ingå i fakultets-\r\noch sektionskollegium för att på det viset få kontakt\r\nmed den akademiska världen i övrigt. Jag tycker att\r\ndet är angeläget att professuren är placerad på\r\npolishögskolan, för att bygga upp en\r\nforskningstradition när det gäller\r\npolisutbildningen, en forskningstradition som vi\r\ninte har i så särskilt stor utsträckning i dag men som\r\njag tycker är alldeles nödvändig för att vi skall få en\r\nbättre polisutbildning.</pre><pre>Jag beklagar, Ingbritt Irhammar, att jag kopplade\r\nsamman centerpartiet och folkpartiet i detta\r\navseende -- det var ju bara en folkpartireservation.</pre><pre>Göran Ericsson säger att det nog är bra med ord\r\nmen att handling uteblir. Jag tycker att Göran\r\nEricsson litet grand borde fundera på det som har\r\nhänt när det gäller reformeringen av polisväsendet.\r\nDet har varit en kraftig reformering av\r\npolisväsendet under 80-talet. Nu går vi vidare\r\nunder 90-talet. Det har skett en upprustning av\r\ntekniska hjälpmedel och adminstrativa resurser\r\ninom polisväsendet. Efter det att det uppstod en\r\npolisbrist har vi kraftigt ökat intagningen till\r\npolishögskolan. Det visar att det finns ett mycket\r\nnära samband mellan ord och handling, Göran\r\nEricsson.</pre><pre>Anf. 12 BRITTA BJELLE (fp) replik:</pre><pre>Herr talman! Om vi så att säga skall gå baklänges\r\nså tar jag upp frågan om professur först.</pre><pre>Jag har inte hävdat att det är en isolerad miljö -- jag\r\ntror inte heller det var så Lars-Erik Lövdén\r\nmenade -- om man finns i ett universitet och sedan\r\nhar anknytning till utbildningen. Men jag tror att\r\nom vi skall få en litet vidsynt och kreativ miljö för\r\nen polisprofessur där man kanske inte tänker i så\r\ntraditionella banor kan det vara bra att till vardags\r\nvara avskild från den yrkesutbildning som, så som\r\ntanken väl ändå var, bitvis skall kunna förnyas. Det\r\när skälet till att vi tycker att en professur skall finnas\r\ni den akademiska miljön men ändå ha\r\nforskningsanknytning inom räckhåll, som tanken\r\nvar i högskolereformen, nämligen att man har\r\nkontakt med utbildningen.</pre><pre>Jag har inte hunnit titta färdigt på vad vi hade\r\nskrivit i vår motion, men vi har inte skrivit så\r\ndrastiskt som Lars-Erik Lövdén ville hävda. Sedan\r\nkan man diskutera om ÖB var ett bra exempel. Vad\r\nvi menar var att man behöver större och starkare\r\nregioner. Det har man inom försvaret. Det är\r\nkanske så att riksåklagarens organisation är ett\r\nmellanting. Där har man skapat starka\r\norganisationer genom att slå ihop flera län till större\r\nenheter. Det var så vi menade. I dag är gränserna\r\nmellan de olika länen många gånger för starka när\r\ndet gäller trafikövervakning och annat. Dessutom\r\när det tveksamt om man behöver så många chefer\r\nsom varje län medför, med stora och starka\r\npolisdistrikt inom länet och dessutom en stark\r\nlänspolischef.</pre><pre>Vi menar att det rimliga vore att man hade större\r\nenheter som i sig hade en god förmåga att leva sitt\r\neget liv och utveckla verksamheten inom sig.\r\nSamtidigt tycker vi att man inte skall frånta\r\nrikspolischefen den möjlighet som behövs att i\r\nspeciella situationer -- och nu säger jag speciella\r\nsituationer -- ändå ta ''befälet'' och ha det\r\növergripande ansvaret när det gäller t.ex.\r\nterroristverksamhet och annat som polisen skall\r\nmedverka i.</pre><pre>Anf. 13 GÖRAN ERICSSON (m) replik:</pre><pre>Herr talman! Jag höll på att säga att mycket skall\r\nman få höra innan öronen ramlar av. Nu säger Lars-\r\nErik Lövdén att man har reformerat polisväsendet\r\nalltsedan budgetåret 1983/84. Det är nog dess\r\nbättre Lars-Erik Lövdén ensam om i det här landet.\r\nVad man har gjort är att man har nedrustat\r\npolisväsendet sedan budgetåret 1983/84. Men ni\r\nhar talat om reformering hela tiden.</pre><pre>Den 28 februari 1986 stod jag i denna kammares\r\ntalarstol, i en interpellationsdebatt med\r\njustitieminister Wickbom. Det var tio timmar innan\r\nlandets statsminister sköts på öppen gata. Och då\r\nfick jag veta att aldrig någonsin tidigare hade\r\npolisväsendet haft så fantastiska resurser som man\r\nhade 1986.</pre><pre>Nu, 1990, säger rikspolisstyrelsen att läget är\r\nmycket allvarligt. Polisväsendet befinner sig i kris.\r\nOch nu har plötsligt regeringen uppfattat att det\r\nsaknas poliser. Det är ju en fantastisk upptäckt. Nu\r\nskall man snabbt börja återanställa. Jag måste säga\r\natt detta är en verkligt magstark beskrivning av en\r\nreformation av ett polisväsende.</pre><pre>Jag ställde två frågor, och jag hoppas att jag får svar\r\npå dem av civilministern. Frågorna kan\r\nsammanfattas så här:</pre><pre>Det ges utrymme för lokala polisnämnder. Skall\r\nkostnaden för dessa polisnämnder stanna inom de\r\nramar som polisdistrikten har i dag? Eller skall\r\nregeringen tillskjuta pengar för dessa\r\npolisnämnder? Det är nämligen viktigt för landets\r\npolischefer att veta om man skall frånhända polisen\r\nännu mer resurser och ersätta polisen med\r\npolitiker.</pre><pre>Anf. 14 INGBRITT IRHAMMAR (c)\r\nreplik:</pre><pre>Herr talman! Man kan undvika att besvara frågor\r\nav olika skäl. Ett kan vara tidsbrist, och jag utgår\r\nfrån att det är skälet till att Lars-Erik Lövdén inte\r\nbesvarade de frågor som jag ställde -- för jag\r\nhoppas att de inte är alltför besvärliga att svara på.\r\nDe var ju ganska korta.</pre><pre>Är regeringen beredd att även se till att det blir\r\nresurser till administrativa tjänster i polisdistrikt\r\nsom inte har vakanta polistjänster? Ja eller nej?</pre><pre>Den andra frågan: Var vi verkligen så överens om\r\nhur det var med prioriteringen av de s.k.\r\nvardagsbrotten? Det står faktiskt ingenting i\r\nbetänkandet om att man ämnar prioritera även\r\nutredning av sådana brott. Det är detta vi begär i\r\nvår reservation. Var står regeringen?</pre><pre>Anf. 15 LARS-ERIK LÖVDÉN (s) replik:</pre><pre>Herr talman! En gång till om den regionala\r\norganisationen och rikspolischefens ställning,\r\nBritta Bjelle!</pre><pre>Den regionala organisationen är ju nu föremål för\r\növersyn, och Britta Bjelle får återkomma till den\r\ndiskussionen. Men vad jag här vill markera är att\r\ndet inte kommer i fråga att på nytt åstadkomma en\r\ncentralisering av polisväsendet och dess operativa\r\nfunktioner. När man läser den reservation som ni\r\navgivit, får man ett bestämt intryck av att det är just\r\ndet ni är ute efter, och det måste jag vända mig mot\r\nmed skärpa.</pre><pre>När det gäller bekämpande av terrorism och\r\nliknande verksamhet har vi en särskild\r\norganisation, som Britta Bjelle känner till.</pre><pre>Till Göran Ericsson: Det har skett en fantastisk\r\nreformering av polisväsendet sedan 1984/85 års\r\nbeslut om polisreform. Det har skett en\r\ndecentralisering; det har blivit ökat lokalt\r\ninflytande över polisväsendet, det har blivit bättre\r\nmöjligheter att lokalt styra och bestämma över\r\nresurserna. Vi går nu vidare i den riktningen i det\r\nhär förnyelsearbetet. Detta har lett till en\r\neffektivare och bättre svensk polis, Göran\r\nEricsson. Därom råder inget som helst tvivel.</pre><pre>Att vi sedan har fått en situation med polisbrist är\r\njag den förste att beklaga. Så sent som i början av\r\n1988 fanns det i landet ett överskott på\r\nfärdigutbildade poliser i förhållande till antalet\r\npolistjänster. Detta överskott berodde på att man\r\nhade mycket svårt att uppskatta avgångarna inom\r\npolisväsendet. Det var framför allt\r\nrikspolisstyrelsen som hade svårt att göra de\r\nbedömningarna.</pre><pre>Nu har vi fått ett underskott när det gäller antalet\r\npolismän, och det vill jag som sagt beklaga. Och det\r\när ju därför som regeringen och majoriteten i\r\nutskottet har förordat -- och också genomfört -- en\r\nkraftig utökning av polisutbildningen. Jag sade i\r\nmitt tidigare inlägg att jag har den uppfattningen att\r\nvi måste ha kvar ett högt intag till polishögskolan så\r\nlänge vi har polisbrist.</pre><pre>Sedan har det under de här åren skett en utbyggnad\r\ninom polisväsendet i övrigt med administrativa\r\ntjänster. Det har skett en icke obetydlig\r\nupprustning på den tekniska sidan. Polisväsendet\r\nhar stora resurser till sitt förfogande. Det gäller att\r\nse till att de resurserna används på effektivaste\r\nmöjliga sätt, samtidigt som det naturligtvis är\r\nviktigt att vi ser till att avhjälpa den polisbrist som\r\nhar uppkommit till följd av de stora avgångarna\r\ninom polisväsendet.</pre><pre>Talmannen anmälde att Britta Bjelle, Göran\r\nEricsson och Ingbritt Irhammar anhållit att till\r\nprotokollet få antecknat att de inte ägde rätt till\r\nytterligare repliker.</pre><pre></pre><pre>\r\nAnf. 16 Civilminister BENGT K Å\r\nJOHANSSON:</pre><pre>Herr talman! Det här ärendet skiljer sig en del från\r\nmånga andra som vi har att hantera här i riksdagen.\r\nDet är inte en rad av ställningstaganden på precisa\r\npunkter som krävs, utan mera av en\r\npositionsbestämning och riktningsangivning för\r\npolisverksamheten under 90-talet. Jag är glad att\r\nutskottet har ägnat frågorna stor uppmärksamhet\r\noch försökt ge dem en allsidig belysning.</pre><pre>Statsmakterna har gett polisen i uppdrag att ha\r\nhand om viktiga uppgifter i samhället. Det är\r\ngrundläggande i varje ordnat samhälle att det skall\r\nfinnas trygghet. Att vi skall kunna vistas ute på\r\ngator och torg utan att varje stund frukta för brott,\r\natt vi skall kunna känna oss trygga i våra hem, att\r\nvår egendom inte stjäls eller utsätts för vandalism --\r\ndetta är grundläggande i ett varmt och mänskligt\r\nsamhälle. Polisen har en central roll när det gäller\r\natt hävda dessa värden. Därför kan man säga att\r\npolisen är en viktig välfärdsfaktor i det svenska\r\nsamhället.</pre><pre>Detta är viktiga frågor för människor -- det framgår\r\nnär man är ute och träffar folk i olika sammanhang.</pre><pre>Stsmakterna har utrustat polisen med särskilda\r\nbefogenheter. Polisen har getts rätt, och skyldighet,\r\natt i vissa situationer använda tvång eller t.o.m.\r\nvåld. Även på andra sätt har statsmakterna\r\nmarkerat att vi lägger stor vikt vid att polisen har\r\nmöjlighet att fylla sin funktion.</pre><pre>Vi har i dag ett väl utbyggt polisväsende, vi har en\r\nkraftfull organisation som tillförts stora resurser, vi\r\nhar en mycket väl utbildad poliskår, och vi har\r\nresurser för en god teknisk utveckling.</pre><pre>Men vi befinner oss i den situationen att också\r\npolisens verksamhet måste utvecklas ytterligare.\r\nBehovet av att effektivisera polisen och anpassa\r\npolisens organisation och arbetsformer efter\r\nsamhällsutvecklingen har varit vägledande för de\r\nbeslut om förstligande som fattades på 60-talet och\r\nför den polisreform som genomfördes på 80-talet.\r\nErfarenheterna av vad som då gjordes visar att\r\nreformens principer är riktiga men att vi behöver\r\nutveckla dem vidare.</pre><pre>Framför allt är vi nu i färd med att avveckla en del\r\nav den detaljstyrning av verksamheten inom\r\nspeciellt det administrativa området och av\r\nresursanvändningen i övrigt som på många\r\nområden har hämmat en effektiv polisverksamhet\r\noch en effektiv användning av de resurser som\r\npolisen har.</pre><pre>Budgetsystemet inom polisen är så utformat att\r\ndet inte svarar mot dagens krav på god hushållning\r\noch ett effektivt utnyttjande av resurserna. Det har\r\nblivit bättre, men det är ändå inte bra. De\r\norganisatoriska och administrativa strukturerna\r\ninom polisväsendet har heller inte alltid medgivit en\r\nsådan flexibilitet och smidighet som är önskvärd för\r\natt man skall kunna bedriva arbetet effektivt. Det\r\nlokala medborgarinflytandet kan också fördjupas\r\noch utvecklas, menar jag.</pre><pre>Det här är bakgrunden till den proposition som vi\r\nhar lagt fram, och det är detta som debatten gäller.\r\nAtt vi måste förnya verksamheten inom\r\npolisområdet har också ett samband med att\r\npolisen befinner sig i samma situation som den\r\noffentliga sektorn i allmänhet: Det finns inte\r\nutrymme för ett genomförande av stora reformer\r\nsom kräver stora nya resurser, stora nya pengar. Vi\r\nmåste på det här området, i likhet med all annan\r\noffentlighet verksamhet, under överskådlig tid\r\nräkna med en begränsad tillgång på reala resurser.\r\nDessutom måste vi genom ändringar i organisation\r\noch i arbetsformer försöka få ut mera av\r\npolisverksamheten, mera av det som vi förfogar\r\növer.</pre><pre>Ett sådant här arbete måste ske på bred front. Man\r\nkan säga att det i första hand finns tre viktiga\r\nhuvudområden.</pre><pre>Det första huvudområdet gäller det grundläggande\r\nmålet för polisverksamheten, och det har\r\ndiskuterats här redan -- och den inriktning av\r\npolisens arbete som föranleds av det. Det råder\r\nsamstämmighet om att ett grundläggande mål för\r\npolisens verksamhet är att värna om människors\r\ntrygghet, liv, hälsa, egendom och personlig\r\nintegritet. Verksamhetens mål och inriktning bör\r\nstyra resursutnyttjandet och polisens roll på det\r\nkriminalpolitiska området. Som ett uttryck för\r\ndetta och för att nå målet att minska brottsligheten\r\nskall polisens verksamhet i ökad utsträckning\r\ninriktas på brottsförebyggande åtgärder i vid\r\nmening och, givetvis, på brottsförhindrande\r\nåtgärder. En större del av polisens resurser skall tas\r\ni anspråk för den preventiva verksamheten. Jag har\r\nsett så mycket av bra förebyggande verksamhet hos\r\npolisen att jag tror att det finns väldigt mycket mera\r\natt göra i de polisdistrikt där man har varit mera\r\npassiv på det här området.</pre><pre>För att klara denna inriktning av verksamheten\r\nmåste vi föra bort en del uppgifter från\r\npolisväsendet som inte nödvändigtvis skall ligga på\r\npolisen och som inte kräver dess kompetens och\r\nbefogenheter. Vi måste också diskutera den\r\npolisutbildade personalens yrkesroll och klara ut\r\nvilka uppgifter inom polisväsendet som kan utföras\r\nav andra personalkategorier inom organisationen\r\neller av andra yrkesgrupper som kan behöva\r\ntillföras verksamheten -- en del sådant har vi redan\r\nsett. I det här arbetet skall vi undersöka\r\nmöjligheterna att utsträcka systemet med\r\navgiftsfinansiering till att gälla nya områden av\r\npolisens verksamhet.</pre><pre>En annan viktig fråga gäller polisstyrelsernas\r\nuppgifter. Det finns ett intresse av att fördjupa och\r\nutvidga de förtroendevalda ledamöternas\r\ninflytande. Det har också kommit till uttryck i\r\ndebatten i dag. Som ett led i det arbetet föreslår vi\r\nen ändring i polislagen som ger polismyndigheterna\r\nmöjlighet att inrätta en eller flera polisnämnder för\r\natt under polisstyrelsen leda polismyndigheten\r\ninom vissa delar av polisdistriktet.</pre><pre>Det andra huvudområdet rör strukturella och\r\norganisatoriska frågor inom polisen. Det arbete\r\nsom vi nu bedriver är inriktat på att finna former för\r\nen ökad samverkan mellan de lokala\r\npolismyndigheterna. Vi måste också finna metoder\r\noch former för att få till stånd en mera\r\nändamålsenlig resursfördelning mellan de 118\r\nlokala polismyndigheterna. Det kan finnas skäl att\r\nändra indelningen i polisdistrikt. Behovet av\r\nförändringar bör i första hand övervägas av\r\nlänsstyrelserna och polisstyrelserna, och ytterst är\r\ndet en sak för länsstyrelserna att ta ställning och\r\ninitiativ till de förändringar som är nödvändiga. Det\r\när sedan regeringens uppgift att besluta om\r\npolisdistriktsindelningen. Till de organisatoriska\r\nfrågorna hör också uppgiften att bestämma vilken\r\norganisationsform som skall gälla för\r\npolisverksamheten på regional nivå och vilka\r\nuppgifter som de regionala polisorganen framdeles\r\nskall ha. När det gäller detta område är vi redan i\r\nfärd med utformningen av direktiv för en\r\nutredning.</pre><pre>Det tredje huvudområdet för förnyelsearbetet\r\ngäller olika frågor som är förknippade med\r\nomläggningen av budgetsystemet för\r\npolisväsendet. Det nya budgetsystem som skall\r\ninföras över hela statsförvaltningen innebär för\r\npolisväsendets del att man kommer att få en treårig\r\nbudgetcykel. Resurserna kommer att anvisas i form\r\nav s.k. ramanslag. Till systemet skall kopplas en ny\r\nmodell för verksamhetsstyrning och\r\nresultatuppföljning. Det skall ske den 1 juli 1992 --\r\noch gäller alltså fr.o.m. budgetåret 1992/93. Vi\r\nhåller på med det arbetet. Jag ser här en viktig\r\nkoppling mellan resursstyrning via de ekonomiska\r\nresurser man har och den större frihet som polisen\r\nbör ha när det gäller att utforma sin egen\r\nverksamhet och att effektivt utnyttja de resurser\r\nsom finns i polisdistriktet.</pre><pre>Jag ser propositionen och behandlingen här av den\r\nsom ett slags startskott för ett mera intensivt\r\nförnyelsearbete för 90-talet. Det arbetet pågår\r\nvisserligen redan. Men det är ganska viktigt att man\r\npå det här sättet i Sveriges riksdag kan ange\r\nriktlinjer och utvecklingsvägar på viktiga områden.\r\nDet är viktigt för att vi själva skall få en grund för\r\ndet vidare arbetet. Men det är också viktigt för\r\npolisen och polisorganisationen.</pre><pre>Jag har haft möjlighet att träffa polischeferna på\r\nderas konferens. Jag har förmedlat de synpunkter\r\nsom finns i propositionen och redovisat våra\r\nutgångspunkter. Jag tror att det har stor betydelse\r\nför deras bedömning att veta var vi står nu och vad\r\nsom är utvecklingsvägarna. Jag har också haft\r\nmöjlighet att på Polisförbundets kongress redovisa\r\ndet här arbetet. Jag tror att det är viktigt för både\r\npolischefer och polispersonal att man på det sättet\r\nfår klarhet i frågor om var statsmakterna står och\r\nvilka regler som gäller. Men det handlar ju också\r\nom att man får en ökad frihet och att det kommer\r\natt ställas nya krav. De kraven innebär nya\r\narbetssätt för polisen. Det kommer att ställas krav\r\npå att polisen bättre skall kunna utnyttja de\r\nresurser som finns i dag.</pre><pre>Det är med stor tillfredsställelse som jag ser att det\r\nråder bred enighet i de här frågorna i Sveriges\r\nriksdag. Det är inte i stora principfrågor som det\r\nfinns avvikande meningar. I allt väsentligt ser jag\r\nutskottets betänkande som ett uttryck för att vi har\r\nsamma uppfattning dels om polisens viktiga roll,\r\ndels om hur man skall arbeta. En rad olika frågor\r\nhar tagits upp i betänkandet. Majoritetens\r\ntalesman Lars-Erik Lövdén har dock redan gått in\r\npå dem. Därför nöjer jag mig med att säga att jag\r\nkommer tillbaka till de frågorna i en replik om så\r\nerfordras.</pre><pre>Herr talman! Det är med stor glädje som jag ser att\r\nvi nu ger riktlinjer för 90-talet beträffande\r\npolisverksamheten och att det råder stor enighet\r\ndärom i Sveriges riksdag.</pre><pre>Anf. 17 BRITTA BJELLE (fp) replik:</pre><pre>Herr talman! Det har i dag vid olika tidpunkter\r\ntalats om att vi går vidare i reformarbetet. Det är\r\ndå ganska intressant att konstatera vad som sägs i\r\ndiskussionen om reformarbetet och om detta nått\r\nen nivå som innebär att man kan gå vidare. Där\r\nsäger rikspolisstyrelsen själv i sin\r\nanslagsframställning att man egentligen inte har\r\nkunnat tillgodogöra sig det reformarbetet. Ett skäl\r\nsägs vara att myndigheternas uppmärksamhet och\r\nplaneringsförmåga i allt större utsträckning har fått\r\nägnas åt att hantera den växande obalansen med\r\nefterfrågan på polisiär service och resurser för\r\ndenna. Med andra ord har man en annan nivå att\r\nstarta från än vad i varje fall regeringen kanske\r\nibland funderar över.</pre><pre>Jag lyssnade till civilministern och jag måste säga\r\natt det var ett ganska intressant anförande. Jag\r\nnoterade att han sade att regeringen nu har lagt\r\nfram en proposition och att man skall diskutera vad\r\npolisen skall göra i framtiden. Man skall också\r\nutreda hur det skall bli med avgiftsfinansieringen.\r\nVidare diskuterar man det strukturella arbetet, och\r\nför närvarande diskuteras vilken organisationsform\r\nsom skall finnas. Ytterligare ett par diskussioner\r\nnämndes. Det jag tycker är litet säreget är att när\r\nregeringen kommer med en proposition som heter\r\nFörnyelse inom polisen, har polispolitiken inte en\r\nklar utformning som man kunde ha följt upp med\r\nkonkreta förslag. Det hade man förväntat sig. I\r\nstället sägs det att man skall diskutera och utreda\r\noch sedan komma med konkreta förslag.</pre><pre>Anf. 18 GÖRAN ERICSSON (m) replik:</pre><pre>Herr talman! Det var ett stillsamt och i många\r\nstycken bra anförande som civilministern höll i dag.\r\nDet vill jag inleda med att säga. Men det är en sak\r\nsom förbryllar mig. Det är polisens resurser. Som\r\njag tidigare i mitt huvudanförande har sagt och som\r\nrikspolisstyrelsen konstaterar, befinner sig landets\r\npolisväsende i dag, genom socialdemokraternas\r\npolitik, i ett utomordentligt allvarligt läge.</pre><pre>Propositionen säger på s. 19 så här:</pre><pre>''Polisen bör särskilt inrikta sin verksamhet på\r\nåtgärder som går ut på att värna om människornas\r\ntrygghet till liv, hälsa, integritet och personlig\r\negendom.''</pre><pre>Litet längre ner på sidan står det, vilket\r\ncivilminstern också var inne på: ''En större andel av\r\nde totala polisresurserna bör således tas i anspråk\r\nför den preventiva verksamheten.'' -- En större\r\nandel.</pre><pre>Längst ned på sidan står det så här:</pre><pre>''Vad jag nu sagt innebär inte något principiellt\r\navsteg från reglerna om att det är en av\r\nhuvuduppgifterna för polisen att utreda brott som\r\nhör under allmänt åtal. Det är självfallet\r\nnödvändigt att tillräckliga resurser även i\r\nfortsättningen avdelas för denna verksamhet.''</pre><pre>Herr talman! Den här ekvationen går inte ihop.\r\nMan kan nämligen inte sitta på alla stolar samtidigt.\r\nMan kan inte ha bra yttre tjänst med tillräckligt\r\nmånga poliser ute på fältet, öka insatserna i\r\nbrottpreventivt hänseende och samtidigt ha lika\r\nmånga poliser kvar som utreder brott. Jag skulle\r\nvilja höra litet mer om hur polisen skall klara detta.\r\nJag skulle kunna tänka mig att de flesta av landets\r\npolischefer hamnar i betydande bryderi när de skall\r\nförsöka knäcka den här ekvationen.</pre><pre>Jag vill också tacka civilministern för avviseringen\r\nom att distriktsindelningen kommer att ses över.\r\nHär finns många effektivitetsvinster att hämta, som\r\njag sade i mitt huvudanförande. Inte minst finns det\r\nrelativt stora besparingar för statskassan att göra\r\ngenom en reformerad distriktsindelning.</pre><pre>Anf. 19 INGBRITT IRHAMMAR (c)\r\nreplik:</pre><pre>Herr talman! Vi var överens om grundprinciperna\r\nsade civilministern. I stort sett tycker jag att vi är\r\ndet. Men vi har i våra reservationer framfört\r\nsynpunkter som utskottets talesman inte ville ta sig\r\ntid att bemöta. Det gällde just prioritering av en\r\nutredning även av vardagsbrottslighet där\r\nungdomsbrottslingar är inblandade. Därför skulle\r\njag önska att civilministern tog sig den tiden och\r\nsvarade på hur vår reservation skiljer sig från\r\nmajoritetens och regeringens syn på denna fråga.\r\nVi ser så allvarligt på ungdomsbrottsligheten att vi\r\nanser att snabba ingripanden måste göras. Då\r\nmåste även de här brotten utredas och vara ett\r\nprioriterat område. Vi är tyvärr ensamma om att se\r\ndet så.</pre><pre>Jag fick heller inte något svar på om administrativa\r\ntjänster skulle kunna tillföras även de distrikt som\r\ninte har vakanta polistjänster. Mot bakgrund av att\r\ncivilministern i sitt inledningsanförande framförde\r\natt det var viktigt att föra över icke polisiära\r\nuppgifter på andra personalkategorier, skulle det\r\nvara viktigt med ett klargörande på den här\r\npunkten.</pre><pre>Tillbaka till det jag anförde i mitt\r\ninledningsanförande: Finns det planer i\r\nregeringskansliet på förändringar i något\r\nlagutrymme, som gör det möjligt att på ett tidigare\r\nstadium omhänderta berusade personer på allmän\r\nplats?</pre><pre>Anf. 20 BERITH ERIKSSON (v) replik:</pre><pre>Herr talman! Jag fick inget svar på frågan om\r\nnödvändigheten av att vi har polismän stationerade\r\npå flygplatser i andra länder. Jag håller med om att\r\nvi behöver ett samarbete när det gäller\r\nnarkotikabekämpning och terrorism. Men jag har\r\nsvårt att se nödvändigheten av det s.k. samarbetet\r\nbeträffande flyktingars möjligheter att ta sig till ett\r\nasylland.</pre><pre>Jag skulle också vilja höra litet grand om vad\r\ncivilministern anser om möjligheten till en ökad\r\nintagning av kvinnor till utbildningen. På den\r\nhearing vi hade kom det upp frågor angående\r\nkvinnliga poliser. De frågorna besvarades litet\r\nklämkäckt av Björn Eriksson. Civilministern sade\r\natt vi nu ger möjligheter för kvinnor att bli poliser.\r\nFör att det skall bli fler kvinnliga poliser, behövs det\r\nfler kvinnliga aspiranter. För att det skall bli fler\r\nkvinnliga aspiranter tror vi att antagningskraven\r\noch innehållet i polisutbildningen behöver ses över\r\nutifrån ett kvinnligt perspektiv.</pre><pre>Anf. 21 Civilminister BENGT K Å\r\nJOHANSSON:</pre><pre>Herr talman! Eftersom jag inte gjorde det i mitt\r\ninledningsanförande, skall jag nu försöka att ta upp\r\nen del av de här frågorna och mer konkret bemöta\r\nde frågor som nu har ställts.</pre><pre>Jag har litet svårt att förstå vad Britta Bjelle menar\r\nmed att det är säreget att vi inte ägnar oss åt en rad\r\ndetaljer i propositionen, utan mer åt principerna.\r\nDet bör vara riksdagens uppgift att diskutera\r\nprinciperna. Många av dessa detaljfrågor ligger\r\nantingen på regeringen, på rikspolisstyrelsen eller\r\npå polismyndigheterna själva. Jag tycker att det\r\nskulle vara fel om vi här hade gett oss in på att\r\ndiskutera och kräva riksdagens uppfattning i en rad\r\ndetaljfrågor och på det sättet låsa fast ting som\r\nnödvändigtvis hela tiden måste förändras. Det\r\nskulle inte bli mycket av förnyelse om vi skulle låsa\r\nfast allt på det sättet. Det är möjligt att jag uttryckte\r\nmig litet oklart om detta, men nu hoppas jag att jag\r\nskapat klarhet för Britta Bjelle. Detta är ting vi bör\r\nhålla fast vid. Det vi har önskat av justitieutskottet\r\noch riksdagen är just en redovisning av principerna\r\noch utvecklingslinjerna för att vi senare skall kunna\r\narbeta vidare enligt dessa. Detta innehåller också\r\nen rad olika utredningar och detaljfrågor som vi\r\nsedan skall jobba vidare med mer konkret.</pre><pre>Göran Ericsson säger att han är förbryllad över att\r\npolisens resurser skulle användas mer för preventiv\r\nverksamhet. Det går inte ihop med att man måste\r\nutreda brott. Ingbritt Irhammar är inne på en\r\nliknande frågeställning med sin fråga huruvida man\r\nskall utreda vardagsbrottslighet eller inte. Jag\r\ntycker att det är ett felaktigt synsätt om man tror att\r\nman genom att angripa alla detaljerna skall kunna\r\nkomma åt det som är det stora problemet, nämligen\r\natt vi har fått en mycket kraftig ökning av den s.k.\r\nvardagsbrottsligheten, stölder och liknande.</pre><pre>Rikspolisstyrelsen framhåller i sina utredningar och\r\nmanifest, som har varit utomordentliga -- och även\r\njag säger det -- att det effektivaste sättet att\r\nbearbeta denna brottslighet, att komma bort från\r\nden eller att minska effekterna av den är att arbeta\r\nmer förebyggande, att gå igenom och se hur mycket\r\nav denna brottslighet som beror på ungdomsgäng\r\nsom växer fram, på yrkesmässig brottslighet och på\r\nnarkotikamissbruk. Vi vet numera att en väldigt\r\nstor del av det vi kallar vardagsbrottslighet just har\r\nsamband med detta. Då skall man inte förlora sig i\r\nvarje enskild detalj, i varje enstaka brott, och lägga\r\nned all sin kraft på det, utan man skall se mönstret.\r\nDet är det som många polisdistrikt har lyckats med\r\noch visat att de kan nå resultat. Polisen kan komma\r\nåt och nysta upp kanske 600, 700, ibland 800 brott,\r\nnär man har kommit åt en del av kedjorna.</pre><pre>Jag tycker att man bör se det som ett mönster om\r\npolisen förmår att ägna sig mer åt förebyggande\r\nverksamhet. Med det menar jag även sådana\r\ninsatser som allmänt har att göra med\r\nungdomspolitiken såsom samarbete med sociala\r\nmyndigheter, skola etc. Då kan man nå mycket\r\nbättre resultat än om man bara sitter alldeles för sig\r\nsjälv och utreder de brott som har begåtts.</pre><pre>Jag tror att Göran Ericsson och jag har samma\r\nuppfattning när det gäller distriktsindelningen. Vad\r\njag möjligen kunde tillfoga är att jag menar att här\r\nmåste länsstyrelsen spela en stor roll. Jag tror inte\r\natt det blir hanterligt om man börjar säga att vi nu\r\nskall lägga ned det och det polisdistriktet. Däremot\r\nkan väldigt mycket göras genom ett samarbete\r\nmellan olika polisdistrikt. Samtidigt kanske några\r\nav de polisdistrikt vi har i dag försvinner. Men jag\r\ntror inte att vi skall bygga upp någon sorts militär\r\norganisation för polisen, vilket jag uppfattade att\r\ndet finns tankar på.</pre><pre>Ingbritt Irhammar frågade också om administrativa\r\ntjänster. Jag såg det som viktigt att markera att den\r\norganisation som finns, där varje disktrikt har ett\r\nantal polistjänster, i stället skall få förfoga över\r\nresurserna och kunna använda andra resurser som\r\nfinns tillgängliga -- i första hand administrativ\r\npersonal. Om resurserna hade delats ut till andra\r\npolisdistrikt, tror jag att vi hade fått en mycket\r\nstark reaktion och att man hade sagt att det är där\r\nman har vakanserna när det gäller poliser som\r\nresurserna måste fyllas på i första hand. Jag kan ju\r\nsäga att när man ser på polisverksamheten i dag,\r\nframför allt i Stockholms län där de flesta\r\nvakanserna finns, är det också påfallande vilken\r\nförstärkning som skett genom att den\r\nadministrativa personalen där har kunnat fyllas på\r\noch att vi därigenom har kunnat öka polisinsatserna\r\ndär avgången varit störst. Mitt svar till Ingbritt\r\nIrhammar är att jag tycker att det är rimligt att\r\nresurserna skall sättas in där polisen har vakanser.</pre><pre>Om vi hade sett detta i pengar, vilket är det nya\r\nsystem som jag ser framför mig, hade de fått\r\nbehålla pengarna för den organisation som finns\r\nformad och använda dem för nya resursinsatser. Jag\r\nvill inte så nära inpå en förestående förändring av\r\nbudgetarbetet bryta principen genom att dela ut\r\npengar mer allmänt.</pre><pre>Berith Eriksson har tagit upp frågorna om\r\nkvinnorna, utbildningen och utländsk stationering.\r\nNär det gäller kvinnorna och utbildningen tycker\r\njag inte att det finns anledning till någon pessimism.\r\nUtvecklingen är enorm både när det gäller antalet\r\nsökande till polishögskolan och när det gäller\r\nintagningen. Vi står nog utan konkurrens bland\r\npolisorganisationer när det gäller att ta in kvinnliga\r\npoliser. Man kan se att det nu gradvis blir fler\r\nkvinnliga poliser i landet. Det tror jag är mycket\r\nbra. Jag tror också att det framkom vid hearingen\r\natt det finns arbetsuppgifter som är särskilt\r\nlämpade för kvinnor, eller rättare sagt, det är\r\nlättare för kvinnliga poliser att hantera en del av\r\nbrottsligheten; naturligtvis våldsbrott med kvinnor\r\ninblandade t.ex. våldtäkt men också annan\r\nbrottslighet.Enligt alla omdömen hävdar sig de\r\nkvinnliga poliserna oerhört väl i jämförelsen med\r\nsina manliga kamrater. Jag kan inte se att det\r\nnumera finns några motsättningar mellan manliga\r\noch kvinnliga poliser när det gäller hur man\r\nfungerar i polisdistriktet.</pre><pre>Så till frågan som rör vårt internationella\r\nsamarbete. Med detta vänder jag mig även till Carl\r\nFrick. Jag tror att det är oerhört betydelsefullt att\r\nvi har ett utvecklat samarbete. Vi har sedan lång tid\r\ntillbaka ett system, där vi tillsammans med de\r\nnordiska länderna försöker finna och kartlägga\r\nvägarna framför allt när det gäller\r\nnarkotikahandeln. Det har varit en stor fördel för\r\nSverige att vi haft det systemet. I det\r\nsammanhanget har vi haft poliser stationerade\r\nutomlands och det har fungerat utmärkt. Vi bygger\r\nnu ut det systemet till att omfatta även Ungern och\r\nPolen. Jag tror också att det samarbete som vi är\r\nmed om att ta del av i TREVI har stor betydelse för\r\natt vi bättre skall kunna följa den terrorism och den\r\nnarkotikahantering och organiserade brottslighet\r\nsom finns. Inte minst med tanke på vad som händer\r\nmed gränserna i Europa framöver måste vi arbeta\r\nmycket med detta.</pre><pre>Sedan vänder jag mig till Berith Eriksson. De\r\npersoner som finns stationerade utomlands är ute\r\nför att biträda de svenska utlandsmyndigheterna\r\nnär det gäller hanteringen av frågor som rör\r\nasylinvandringen till Sverige. De finns där för att\r\nbl.a klara ut vad som krävs för att få asyl i Sverige\r\noch fungera som rådgivare. Det är en förstärkning\r\nav de svenska utlandsmyndigheterna som jag tror\r\när effektiv om vi skall kunna behålla och få en\r\ninvandring sådan den skall vara enligt reglerna i\r\nSverige.</pre><pre></pre><pre>Anf. 22 BRITTA BJELLE (fp) replik:</pre><pre>Herr talman! Civilministern säger att han inte\r\nförstår vad jag menar när jag talar om diskussioner.\r\nDå kan jag tala om vad jag menar. När man\r\nkommer till riksdagen med en propositio, där man\r\nsäger att man skall utreda fråga efter fråga, tycker\r\njag att det hade varit ganska naturligt om man hade\r\nutrett flera av de frågorna först och därmed i\r\npropositionen kunnat redovisa vad utredningen\r\nkom fram till, och på så sätt ge ett underlag som\r\nkanske hade varit något klarare som underlag för\r\ndiskussionen i dag.</pre><pre>När det gäller polisens arbete tycker jag att det\r\nfinns områden som man inte har diskuterat så\r\nmycket i utredningen som jag hade önskat. Vi vet\r\natt det i dag finns mängder av människor, framför\r\nallt äldre människor, som inte törs gå ut. De tror att\r\ndet förekommer mer brottslighet i Sverige än vad\r\ndet faktiskt gör. De tror att de skall skadas om de\r\nåker tunnelbana. Det är då polisens skyldighet att\r\nmed hjälp av civilministern och andra dra upp\r\nsådana riktlinjer för arbetet att tryggheten\r\nåterställs för de människor som frivilligt stannar\r\ninne därför att de inte törs gå ut.</pre><pre>Jag tycker att man i den här propositionen mer\r\nborde ha diskuterat kvarterspolisverksamheten.\r\nMan borde ha diskuterat mer om var polisens\r\narbete kunde överföras till andra myndigheter och\r\nvad som mer konkret borde göras åt det. Man\r\nborde också ha tagit upp mer av polisens yttre\r\narbete kontra det inre arbetet. Det finns ju\r\nundersökningar som tyder på att där polisens\r\nresurser tryter förändras knappast det inre arbetet.\r\nDäremot drar man in på det yttre arbetet, vilket ju\r\när det som återspeglar ett slags trygghet för\r\nmänniskor på stan. Jag tycker att polisen borde\r\nvara mer synlig än i dag.</pre><pre>Jag återgår till vårt förslag om hur den regionala\r\nindelningen borde vara. Jag förstår att vi valde ett\r\nolyckligt exempel. Eftersom jag nu försöker tala\r\nom hur rikspolisstyrelsen har det, vill man använda\r\nsådana uttryck som militär verksamhet för att\r\nåterspegla att vi folkpartister skulle ha något slags\r\nmilitant syn på hur vi tycker att polisen skall vara.\r\nDet är tredje eller fjärde gången jag säger att den\r\nverksamhet vi vill ha inte innebär större regioner.\r\nJag kanske kan få läsa innantill eftersom det\r\ntydligen är så svårt att förstå. Vi har skrivit i vår\r\nmotion att man skulle kunna tänka sig en\r\norganisation med något som påminner om en\r\nsammanhållande ÖB och med få men starka och\r\nsjälvbeslutande regionala chefer. Jag vet inte hur\r\nnågon annan tolkar det, men det står: starka och\r\nsjälvbeslutande regionala chefer. Det enda vi\r\nmenar är att regionerna måste bli större. Det vore\r\nintressant att få höra om civilministern har någon\r\nuppfattning på det området. Jag drog slutsatsen att\r\nman kanske måste ändra på polisdistrikten, men\r\nfrågan är hur den regionala indelningen skall se ut.\r\nSkall det finnas län i framtiden?</pre><pre>Anf. 23 FÖRSTE VICE TALMANNEN:</pre><pre>Jag hänvisar till de debattregler som gäller. Den\r\nmedgivna repliktiden är för länge sedan\r\növerskriden.</pre><pre>Anf. 24 GÖRAN ERICSSON (m) replik:</pre><pre>Fru talman! Jag förlorar mig inte i detaljer när jag\r\ntar upp resurserna till diskussion.</pre><pre>Först har ni socialdemokrater sett till att antalet\r\npoliser i landet har minskat, så att rikspolisstyrelsen\r\nbedömer läget som allvarligt. Det är det ena.</pre><pre>Sedan skriver föredragande statsrådet, som ju\r\nockså sitter här i kammaren, i propositionen att\r\nman skall ha en ordningspolis som skall försvara\r\nmänniskor till liv, hälsa och egendom. Allt detta är\r\nvi överens om. I samma proposition säger också\r\nstatsrådet att vi även i fortsättningen skall ha en god\r\nutredningsresurs när det gäller brott som hör under\r\nallmänt åtal. Därefter skriver statsrådet: En större\r\nandel av de totala polisresurserna bör således tas i\r\nanspråk för den preventiva verksamheten.</pre><pre>Då säger jag att den ekvationen inte går ihop, varpå\r\nstatsrådet säger att jag förlorar mig i detaljer. Det\r\ngör jag visst inte! Det är nämligen så, att om man i\r\npropositionen skriver att någonting skall\r\nprioriteras, bör också resurser anvisas. Jag kan ge\r\nett exempel. Till Stockholm kommer ca 20 000\r\nbåtresenärer varje dygn -- med Finlandsfärjor,\r\nfärjor från Sovjet osv. I Stockholms polisdistrikt\r\nfinns det en person som skall sköta detta. Kom inte\r\noch säg att inte saker och ting har en effekt på\r\nverksamheten! Någonstans i organisationen blir det\r\nkaos och elände. Jag frågade hur landets\r\npolischefer skall göra när de skall försöka lösa\r\nekvationen. Det kunde, fru talman, vara bra om vi\r\nfick antecknat till kammarens protokoll hur\r\nstatsrådet, som är ansvarig för polisverksamheten,\r\nanser att ekvationen skall lösas.</pre><pre>Anf. 25 INGBRITT IRHAMMAR (c)\r\nreplik:</pre><pre>Fru talman! Jag vill börja med att säga att det finns\r\nmycket som vi är överens om -- jag håller med\r\ncivilministern om det. Vi är överens om att det\r\nbehövs administrativ personal i polisdistrikten, om\r\natt de distrikt som saknar poliser i första hand bör\r\nfå en förstärkning och om att man skall föra bort\r\nicke-polisiära uppgifter till andra\r\npersonalkategorier.</pre><pre>Men det finns områden där våra åsikter inte\r\növerensstämmer. Vi inom centern vill att även de\r\ndistrikt som inte har vakanser skall få\r\nadministrativa tjänster, eftersom enligt vår åsikt\r\näven dessa distrikt har ett behov. Egentligen säger\r\ncivilministern detsamma när han framhåller att\r\nicke-polisiära uppgifter bör föras bort. Det är det\r\ndär som jag inte får att gå ihop.</pre><pre>Vi är också överens om att ungdomskriminalitet\r\nskall bekämpas genom förebyggande arbete. Enligt\r\nvår åsikt når man mycket långt på den vägen och\r\ndärför vill vi satsa mera på detta område. Vidare är\r\nvi överens om att prioritera spaning och utredning\r\nnär det gäller narkotikabrottslighet och\r\nvåldsbrottslighet, liksom också beträffande\r\nekonomisk brottslighet. Men vi är inte överens om\r\natt det även gäller att prioritera utredning av\r\nungdomsbrottsligheten. Vi betonar detta så mycket\r\nmot bakgrund av att ungdomar står för så många\r\nbrott. Därför måste brotten utredas snabbt och\r\nkonsekvent. Och åtgärder måste sättas in. Även\r\nutredning måste vara ett prioriterat område så\r\nlänge som ungdomar svarar för en så stor del av\r\nbrotten i dag. Tyvärr räcker det inte med\r\nförebyggande åtgärder. Med dem uppnår vi bara en\r\nhalvering, och då kvarstår en oändlig mängd brott\r\nsom ungdomar står för.</pre><pre>Min sista punkt: Eftersom berusade personer\r\nsvarar för så mycket bråk på allmän plats --\r\nmissbruk ligger bakom så mycket av våld och\r\nmisshandel -- tycker vi att man inte tillräckligt\r\nsnabbt kan ingripa mot berusade personer. Denna\r\ninställning har vi fått förankrad vid de polisdistrikt\r\nsom vi har besökt. Därför behövs det en skärpning\r\npå detta område. Här har jag alltså inte fått några\r\nförtydliganden av statsrådet.</pre><pre>Anf. 26 BERITH ERIKSSON (v) replik:</pre><pre>Fru talman! Civilministern säger att de här\r\npolismännen finns för att biträda svensk\r\nbeskickning i länderna i fråga, men i propositionen\r\nstår det att svenska polismän sedan början av 1986\r\nfinns stationerade vid Köpenhamns flygplats. Det\r\nvar också där som jag träffade en polisman. Man\r\nkan läsa att uppgiften är att biträda den danska\r\npolisen i fråga om resandet i Sverige. När jag\r\npersonligen upplevde det där var mannen i fråga\r\nensam. Man kan också läsa att poliserna finns vid\r\nde internationella flygplatserna Amsterdam,\r\nDamaskus, Dubai, Frankfurt och Teheran. Jag\r\nifrågasätter om det verkligen skall finnas svenska\r\npolismän på internationella flygplatser. Vilken\r\nuppgift har de? Skall poliserna hindra att\r\nmänniskor tar sig till svensk gräns om de saknar\r\npass och visum? Kommer någon till svensk gräns\r\nkan vederbörande enligt svensk lag få sin sak\r\nprövad, även om pass och visum saknas eller om det\r\nbara finns falska handlingar. Här skulle det alltså\r\nkunna röra sig om ett sätt att kringgå\r\nGenèvekonventionen.</pre><pre>Jag har lyssnat på debatten om resursbrist och\r\nprioriteringar. Det känns mycket bra att\r\ncivilministern poängterar det brottsförebyggande\r\narbetet. Sverige är ju ett litet land och har därför\r\ninte råd att splittra resurserna på olika\r\nspecialgrenar. Vänsterpartiet gick emot skapandet\r\nav en specialstyrka, eftersom vi inte ansåg att vi har\r\nden typ av brott här i landet som kräver en\r\nspecialstyrka. I likhet med Lars-Erik Lövdén anser\r\nvi att vi behöver en all-round-polis och inte någon\r\nspecialstyrka. Resurserna hade vi kunnat använda\r\nför t.ex. det brottsförebyggande arbetet.</pre><pre>Anf. 27 CARL FRICK (mp) replik:</pre><pre>Fru talman! Det är helt uppenbart att vi är överens\r\nom att vi måste ha ett internationellt\r\npolissamarbete, eftersom brottsligheten är\r\ngränsöverskridande. Därför tycker vi inom vårt\r\nparti att det är mycket viktigt att regeringen faktiskt\r\nordentligt redogör för hur TREVI-samarbetet ser\r\nut. Det är ändå utrikespolitiska konsekvenser som\r\nbehandlas i en regeringspromemoria om de här\r\nfrågorna. Det kan väl inte vara så svårt att redogöra\r\nför hur regeringen ser på det här arbetet, tala om\r\nvilka målen är och hur man ser på arbetet med\r\ntanke på framtiden.</pre><pre>Till sist vill jag ansluta mig till de synpunkter som\r\nBerith Eriksson anlagt på poliserna vid de olika\r\nflygplatserna. Det är oroväckande att man så att\r\nsäga flyttar gränsen så många mil bort från Sverige,\r\nså att flyktingar och asylsökande inte kan få den\r\nkorrekta behandling som vi brukar vara vana vid.</pre><pre>Anf. 28 Civilminister BENGT K Å\r\nJOHANSSON:</pre><pre>Fru talman! Får jag först säga att det är polisen som\r\nhar hand om asylsökande som kommer direkt till\r\nSverige. Hade en annan organisation hand om\r\nsaken, funnes det inget som helst intresse för\r\npolisen att sköta den uppgiften, som normalt är en\r\nuppgift för utlandsstationerade, dvs. för de\r\npersoner som arbetar vid de svenska\r\nambassaderna. Nu är det polisen som besitter\r\nkunskap och handhar denna sak. Det utförs inga\r\npolisoperativa uppgifter i den funktionen, utan\r\nman ger de råd som finns att ge beträffande\r\nasylrätt.</pre><pre>Till Britta Bjelle: Det är kanske jag som har svårt\r\natt fatta, men jag tycker att det den här gången är\r\nlika svårt att riktigt förstå Britta Bjelle. Vi kom\r\nbåde för tidigt och hade för många synpunkter på\r\nolika saker när det gäller propositionen. Vidare\r\nmenar Britta Bjelle att vi inte har gått in på en rad\r\nfrågor som hon räknade upp och där det kan finnas\r\nytterligare synpunkter. Jag har massor av\r\nsynpunkter utöver dem som finns i propositionen,\r\nmen man bör ju sortera fram, Britta Bjelle, vad\r\nsom är de större frågorna, vad som är riktlinjer och\r\nvad som är ting som vi kan hantera i\r\nregeringskansliet och i polisverksamheten som\r\nsådan och vad vi kan diskutera så att säga mera\r\nöppet.</pre><pre>Jag är utomordentligt intresserad av att\r\nkvarterspolisen både byggs ut och fås att fungera\r\ninom ramen för det polisarbete som finns. Det är\r\nbara det att här har vi uttalat oss massor av gånger,\r\noch det finns inte så mycket mer att säga än vad vi\r\nhar sagt i propositionen. Vi har tagit upp det också,\r\nminsann.</pre><pre>När det gäller den regionala indelningen gör Britta\r\nBjelle det bara värre, tycker jag, genom att hålla på\r\noch diskutera den fram och tillbaka. Det verkar\r\nsom om det finns en klyfta mellan det sätt att se som\r\nBritta Bjelle har, nämligen att här skall det finnas\r\nen stark organisation som kan ta över\r\npolisuppgifterna, och principen att vi skall ha\r\nmånga lokala polisdistrikt som handhar de\r\noperativa uppgifterna.</pre><pre>Min uppfattning är att vi har en organisation i\r\nlänsstyrelsen som vi bör hålla fast vid men att det\r\nhar visat sig att länspolismästarfunktionen är den\r\nsom vi bör bygga på. Då får man så att säga en\r\nsådan auktoritet hos det största polisdistriktet att\r\nman kan göra de omdisponeringar som krävs av\r\npolisresursernas lokalisering i distrikten, både i\r\nsärskilda lägen och mera permanent.</pre><pre>När man har fått till stånd ett samspel mellan\r\npoliserna ute på fältet, ordningspolisen och\r\nkriminalpoliserna som utreder serierna av\r\nvardagsbrott, och ungdomsinsatserna --\r\nföreningsliv och socialtjänst som fungerar -- har\r\nman kunnat bryta brottskurvan och åstadkomma\r\nen minskning av ungdomskriminaliteten. Jag tycker\r\natt man skall ta lärdom av detta, nämligen att det är\r\neffektiv brottsbekämpning att jobba\r\nförebyggande,särskilt när det gäller\r\nungdomsbrottsligheten och när det gäller den typ\r\nav brottslighet som är en effekt av bl.a.\r\nnarkotikamissbruk.</pre><pre>Fru talman! Låt mig sluta med att säga att jag är\r\nglad att vi med propositionen och utskottets\r\nbetänkande har kunnat lägga en plattform för\r\npolisarbetet och arbetet inom kriminalpolitiken\r\nunder 90-talet. Det visar, som jag sade, att det finns\r\nen stor samstämmighet när det gäller hur\r\nutvecklingen skall gå vidare. Det tror jag är av stor\r\nbetydelse för alla poliser och för de polisledningar\r\nsom nu skall ta initiativ till och utnyttja de\r\nmöjligheter som finns att med de resurser som vi\r\nhar få polisarbetet att bli ännu effektivare. Därför\r\ntycker jag att det har varit en viktig\r\npositionsbestämning det som nu har gjorts i form av\r\nden här princippropositionen.</pre><pre>Förste vice talmannen anmälde att Britta Bjelle,\r\nIngbritt Irhammar, Berith Eriksson och Göran\r\nEricsson anhållit att till protokollet få antecknat att\r\nde inte ägde rätt till ytterligare repliker.</pre><pre>Anf. 29 GÖTHE KNUTSON (m):</pre><pre>Fru talman! Det gläder mig och säkert många\r\nandra också att vår civilminister, tillika\r\npolisminister, är här. Det är i och för sig som det bör\r\nvara. Jag hoppas att han inte går nu, innan han får\r\nytterligare några ord med på vägen och möjlighet\r\natt besvara ett par väldigt enkla frågor.</pre><pre>Det handlar om ett par motionsyrkanden som har\r\nrubriken ''Seniorpoliser''. Det finns en enkel\r\nutgångspunkt för dessa motionsyrkanden,\r\nnämligen att det dess värre råder brist på poliser. Vi\r\nvet alla att det är en stor polisbrist, samtidigt som\r\nfriska och krya polismän går i pension och gärna vill\r\nfortsätta att engagera sig i det yrke de har och med\r\nden erfarenhet och den klokskap som de besitter.</pre><pre>För att regeringskansliet skall få möjlighet att\r\nsärskilt läsa de här motionerna -- de är båda från\r\nmoderat håll -- ber jag att civildepartementets\r\nföreträdare noterar motionsnumren, som är\r\n1989/90:Ju209 och 1989/90:Ju826. Den sistnämnda\r\när en moderat kommittémotion.</pre><pre>Motionerna refereras på s. 27 i det betänkande som\r\nnu föreligger, 1990/91:JuU1. Jag är glad över den\r\nrubricering som utskottets kansli har gjort. Under\r\nmellanrubriken ''Seniorpoliser'' står det: ''I två\r\nmotioner -- -- -- förordas att den resurs som\r\npensionerade polismän utgör bör tas till vara i\r\npolisens arbete.''</pre><pre>I betänkandet redovisas det faktum att polisfackets\r\nledning med ordföranden i spetsen liksom\r\nföreträdare för rikspolisstyrelsen har besökt\r\njustitieutskottet och fått tillfälle att dels lyssna på\r\noss, dels ge sina synpunkter. Emellertid -- det står i\r\nbetänkandet -- hade man från polisfackets sida en\r\nviss skepsis gentemot förslaget om att sätta det i\r\nsystem som vi föreslår, nämligen att pensionerade\r\npoliser får gå in i arbetet i större eller mindre\r\nutsträckning och framför allt ägna sig åt brottsoffer.</pre><pre>Jag vill särskilt erinra om att det föreligger en total\r\nenighet i riksdagen -- åtminstone har det hittills\r\nvarit så -- beträffande behovet av, nödvändigheten\r\nav rent av, att brottsoffren får en central plats. Man\r\när t.o.m. överens om att man tidigare har glömt\r\nbort dem. Intresset har varit koncentrerat till\r\nförövarna av brott och förvisso naturligtvis\r\npåföljderna. Men den gamla kvinnan som har blivit\r\nrånad, kanske nedslagen, vem har ägnat sig åt\r\nhenne från polisens och samhällets sida? Möjligen\r\nsjukhuset, om det har blivit så illa.</pre><pre>Från polisens sida har man kunnat konstatera att\r\nbristen på polispersonal är så stor att man inte har\r\nklarat av det. Nå, då är det väl väldigt logiskt att ta\r\nvara på de polismän som går i pension men ändå vill\r\nfortsätta på deltid med sitt yrke. Jag är uppriktigt\r\nförvånad över att man från polisfackets sida inte\r\nbejakar detta.</pre><pre>Utskottet uttalar emellertid, ganska så positivt, att\r\ndet inte bör vara uteslutet att en polismyndighet i\r\nvissa sammanhang använder pensionerade\r\npolismän och att det också har förekommit i\r\npolisens arbete med asylärenden. En sådan ordning\r\nförutsätter emellertid, som nyss har nämnts, att\r\nkonsekvenserna i olika hänseenden noga övervägs.\r\nNågot särskilt uttalande från riksdagens sida vill\r\nutskottets majoritet dock inte göra.</pre><pre>Det vore bra om civilminister Bengt K Å Johansson\r\ntillsammans med medarbetare i departementet ville\r\nfundera över möjlligheterna att närmare penetrera\r\nbehovet av ytterligare resurser på olika områden,\r\nspeciellt vad gäller brottsoffren. Jag tror att\r\ncivilministern, tillika polisminister, om han hade\r\nvelat stanna kvar i kammaren hade kunnat göra\r\nsamma konstateranden som jag nyss har gjort,\r\nnämligen att man här inte har genomfört det som\r\nriksdagen är överens om och att orsaken till detta\r\när -- förlåt, fru talman, för att jag upprepar det --\r\natt det är en sådan brist på personella resurser inom\r\npolisen.</pre><pre>Det finns också anledning att använda de äldre\r\npolismännen, som jag vill föreslå att man kallar\r\nseniorpoliser, vid utbildning av polisaspiranter.\r\nMed sin erfarenhet och klokskap skulle de kunna\r\nbibringa den nya generationen av poliskvinnor och\r\npolismän mycket. Men inte heller det tycks\r\nutskottet vilja närmare fundera över. Jag är dock\r\nganska övertygad om att ett system med\r\nseniorpoliser kommer att vara högsta visdom om\r\nett, två eller tre år. Vi kommer då att ha förstått att\r\nvi måste lösa en del av polisbristen på det viset. Att\r\ndet föreligger en brist behöver ju inte diskuteras.</pre><pre>Eftersom jag inte har antecknat mig för mer än fem\r\nminuters taletid, måste jag sluta nu. Självfallet, fru\r\ntalman, står jag bakom samtliga de reservationer\r\nsom moderata företrädare, däribland jag, har\r\ntecknat sig för. Med hänvisning till reglerna för\r\nbegränsning av antalet voteringar här i kammaren\r\nyrkar jag inte heller bifall till den sist nämnda\r\nreservationen. Beträffande två andra reservationer\r\nkommer vi dock att begära votering.</pre><pre>Anf. 30 HANS-GÖRAN FRANCK (s):</pre><pre>Fru talman! Efter att ha lyssnat till hela denna\r\ndebatt tycker jag att det finns anledning att begära\r\nordet i anslutning till en motion som jag har väckt i\r\ndetta ärende. Det är två punkter som jag vill ta upp.</pre><pre>Prioriteringen av brottsbekämpningen är\r\nnödvändig om man skall nå bättre resultat, ja, över\r\nhuvud taget några resultat i brottsbeivrandet. De\r\ntre prioriterade områdena, ekobrotten,\r\nvåldsbrotten och narkotikabrottsligheten, har ju\r\nbelysts här i debatten. Anmärkningsvärt är att\r\nrikspolisstyrelsen nyligen utan riksdagsbeslut\r\nbestämt sig för fyra prioriterade områden,\r\nnämligen ungdomsbrott, narkotikabrott,\r\nyrkesbrott och brottsförebyggande verksamhet.\r\nDen brottsförebyggande verksamheten ligger här\r\nlitet vid sidan om, även om jag vill instämma i vad\r\nstatsrådet har sagt i dag om att den verksamheten\r\när den viktigaste. Jag vill dock i det sammanhanget\r\nanmärka att Sverige inte ligger särskilt väl framme\r\nnär det gäller den brottsförebyggande\r\nverksamheten. Det finns andra länder i Västeuropa\r\nsom gör mycket mer på det området.</pre><pre>Dess värre har insatserna vid bekämpande av\r\nekobrottsligheten sackat efter. Andelen poliser\r\nsom är verksamma inom ekorotlarna är bara\r\nomkring hälften av vad som förekommer\r\nbeträffande narkotika- och våldsbrott. De senare\r\ntvå brottsområdena får fortfarande en ökande\r\nandel medan den minskar för ekobrotten.</pre><pre>Det finns statistik som visar att antalet poliser som\r\narbetade med narkotikabrott 1988/89 var 470 och\r\natt det 1989/90 hade ökat till 495. Antalet poliser\r\nsom arbetade med ekonomisk brottslighet var 281\r\nresp. 272 dessa år. Motsvarande antal beträffande\r\nvåldsbrottsligheten var 560 resp. 587. Antalet\r\nårsarbetskrafter var vad gäller våldsbrott 1988 var\r\nbetydligt högre, nämligen 608, och mindre vad\r\ngäller ekobrott, nämligen 258.</pre><pre>Det är framför allt åklagarna men även polisens\r\nekorotlar som är mycket kritiska mot de\r\notillräckliga resurser som ställs till förfogande.\r\nDocenten Hans Gunnar Axbergers undersökning i\r\nen BRÅ-skrift visar att resultaten av åtgärderna\r\nmot ekobrottslighet är mycket begränsade. Mycket\r\nkritisk är också BRÅ-utredaren Dan Magnusson.\r\nHan säger att de fåtaliga lagändringarna i stort sett\r\nhar haft mycket liten tillämpning. Han tror dock att\r\ngenom det ökade intresset inom näringslivet och\r\nfackföreningsrörelsen för att bekämpa den\r\nekonomiska brottsligheten kan frågan återigen bli\r\nav central betydelse under 90-talet.</pre><pre>Det är nödvändigt att skärpa kampen mot\r\nekobrottsligheten, framför allt sedan BRÅs\r\nutvärdering avslutats under innevarande år.\r\nEkobrottsligheten leder till en kraftig omfördelning\r\ni ekonomin, och den är också av en sådan\r\nomfattning ekonomiskt att den får långt större\r\nverkningar på samhällsnivån än någon annan typ av\r\nkriminalitet.</pre><pre>Då det gäller våldsbrottsligheten behöver den med\r\nfrämlingsfientlig och rasistisk bakgrund bli föremål\r\nför särskilt intensiv behandling. Det som anförs i\r\nutskottsutlåtandet, att det har förekommit\r\nseminarier och undervisning på det här området, är\r\nganska magert. Det borde ha sagts någonting med\r\nanledning av motionen och den mycket oroande\r\nutveckling som har ägt rum under det senaste året,\r\nmed en allvarligt ökad brottslighet med rasistisk\r\noch invandrarfientlig bakgrund, mot\r\nflyktingförläggningar m.m. Min motion går ut på\r\natt man verkligen skulle uttala att också just denna\r\nbrottslighet skall vara ett särskilt prioriterat\r\nområde.</pre><pre>Jag skall återkomma på de här punkterna. Jag\r\nkommer fortsättningsvis att plädera för betydligt\r\nverksammare insatser. Det räcker inte med att\r\nallmänt sett bara i ord ta upp de här frågorna. Det\r\när de konkreta insatserna som är av avgörande\r\nbetydelse för att man skall nå resultat.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (medborgarinflytande)</pre><pre>Utskottets hemställan bifölls med 246 röster mot 60\r\nför reservation 1 av Jerry Martinger m.fl.</pre><pre>Mom. 4 (inriktningen av polisens arbete)</pre><pre>Först biträddes reservation 3 av Jerry Martinger\r\nm.fl. med 61 röster mot 35 för reservation 4 av\r\nIngbritt Irhammar och Kjell Ericsson. 209\r\nledamöter avstod från att rösta.</pre><pre>Härefter bifölls utskottets hemställan med 211\r\nröster mot 61 för reservation 3 av Jerry Martinger\r\nm.fl. 34 ledamöter avstod från att rösta.</pre><pre>Mom. 7 (bättre helhetssyn m.m.)</pre><pre>Utskottets hemställan bifölls med 264 röster mot\r\n39 för reservation 7 av Britta Bjelle och Lars\r\nSundin. 1 ledamot avstod från att rösta.</pre><pre>Mom. 14 (internationellt samarbete)</pre><pre>Utskottets hemställan bifölls med 269 röster mot 35\r\nför utskottets hemställan med den ändring däri som\r\nföranleddes av bifall till motion Ju232 av Inger\r\nSchörling m.fl. 2 ledamöter avstod från att rösta.</pre><pre>Mom. 21 (jämnställdhetsfrågor m.m.)</pre><pre>Utskottets hemställan -- som ställdes mot\r\nreservation 16 av Berith Eriksson -- bifölls med\r\nacklamation.</pre><pre>Mom. 24 (samordning med annan utbildning)</pre><pre>Utskottets hemställan bifölls med 286 röster mot 18\r\nför reservation 18 av Berith Eriksson. 1 ledamot\r\navstod från att rösta.</pre><pre>Mom. 27 (trafikövervakning)</pre><pre>Utskottets hemställan bifölls med 268 röster mot 37\r\nför reservation 21 av Britta Bjelle och Lars Sundin.</pre><pre>Mom. 34 (vissa frågor om polisregister m.m.)</pre><pre>Utskottets hemställan bifölls med 202 röster mot\r\n103 för reservation 24 av Britta Bjelle m.fl.</pre><pre>Övriga moment</pre><pre>Utskottets hemställan bifölls.</pre><pre>4 § Meddelande om samlad votering</pre><pre>Förste vice talmannen meddelade att lagutskottets\r\nbetänkande LU1, LU2, LU3 och LU4 samt\r\ntrafikutskottets betänkande TU3, TU1 och TU2\r\nskulle avgöras i ett sammanhang efter avslutad\r\ndebatt.</pre><pre></pre><pre>5 § Konsumentkreditfrågor</pre><pre>Föredrogs</pre><pre>lagutskottets betänkande</pre><pre>1990/91:LU1 Konsumentkreditfrågor.</pre><pre>Anf. 31 ELISABET FRANZÉN (mp):</pre><pre>Fru talman! Det här betänkandet behandlar en rad\r\nmotioner som väckts i avsikt att ordna ett starkare\r\nskydd för den enskilde som av en eller annan\r\nanledning blivit skyldig pengar. Bland\r\nmotionsförslagen kan nämnas:</pre><pre>att långivare skall åläggas ansvaret för en del av\r\nbeviljade lån om låntagaren saknar tillgångar,</pre><pre>att hindra att lån utan säkerhet genom lånesumman\r\nutgör en alltför stor del av den taxerade inkomsten,</pre><pre>att kontantkunder inte får missgynnas i förhållande\r\ntill kontokortskunder,</pre><pre>att säkra konsumentens rätt när kontokort\r\nutnyttjas av obehöriga eller tekniskt fel uppstår,</pre><pre>att sätta stopp för otillbörlig marknadsföring av\r\nolika slags kreditköp och kreditköpsliknande köp\r\nsom t.ex.hyrköp och leasing,</pre><pre>att säkra en tillräckligt lång förfallotid för fakturor\r\ntill konsumenter och införa enhetliga regler för\r\ndröjsmålsränta,</pre><pre>att skydda den enskilde genom att låta postens eller\r\nbankens datumstämpel gälla som betalningsdag och\r\ninte som nu den dag betalningen når\r\nfordringsägaren, och</pre><pre>att låta utreda och införa en högsta effektiv\r\ntotalränta vid konsumenters kreditköp.</pre><pre>Antalet motioner visar att erfarenheterna på det\r\nhär området är dåliga och att de förhållanden som\r\nråder är ett problem för många människor.</pre><pre>Kontokorts- och kreditköp, låneköp och allt vad de\r\nheter marknadsförs hänsynslöst. Även om det finns\r\nregler i t.ex. konsumentkreditlagen som skall\r\nskydda konsumenten, så är den lilla människan\r\nändå utlämnad till hajarna. Många försätter sig i\r\nskuldsituationer som de inte har möjlighet att klara\r\nav. De långivare som medverkat till detta genom att\r\nalltför villigt medge krediter behöver inte ta sitt\r\nansvar i tillräckligt stor omfattning.</pre><pre>När det gäller t.ex. betalningar via bank- och\r\npostgiro har utvecklingen blivit den att den\r\nbetalande inte längre kan välja hur han eller hon\r\nvill betala sina räkningar utan får anvisningar av\r\nfordringsägaren. Som regel skall betalningen ske\r\nvia post eller bankgiro. Hanteringstiden för\r\nbetalningsinstituten har blivit allt längre. Det kan\r\ngå på ett par dagar att få fram pengarna, men det\r\ntar numera ibland mer än en vecka. Som\r\nkonsumenter har vi inte längre någon kontroll eller\r\nnågot inflytande över det här skeendet. Bankerna\r\nlyfter dessutom pengarna från den enskildes konto\r\noch behåller dem några dagar innan de går till\r\nbetalningsmottagarens konto. Bankerna gör på så\r\nsätt räntevinster på låntagarens bekostnad. Detta\r\när ett av de områden där den samlade kunskapen\r\nom vad som sker är för liten. Det som sker är inte\r\nheller tillräckligt uppmärksammat.</pre><pre>Det pågår emellertid utredningar och arbeten.\r\nInsolvensutredningen har i dagarna kommit med\r\nett delbetänkande, där utredningen föreslår en\r\nskuldsaneringslag efter dansk modell.\r\nJustitiedepartementet arbetar med förslag till\r\nkonsumentskydd vid elektroniska\r\nbetalningsformer, och det pågår en\r\nleasingutredning.</pre><pre>Det är svårt att rätt överblicka dels den verklighet\r\nsom råder, och dels vad de utredningar som är\r\naktuella faktiskt kommer att utreda. Miljöpartiet\r\nanser att några av motionskraven är berättigade\r\noch bra men inte tillräckligt väl uppmärksammade\r\ni de arbeten som pågår.</pre><pre>I reservation 1, med rubriken Konsumentkrediter,\r\nvill vi ge regeringen till känna att möjligheten att\r\nbetala kontant måste finnas kvar. Den är viktig,\r\nsärskilt för den som av någon anledning måste låta\r\nandra handla åt sig. Utvecklingen mot elektroniska\r\nbetalningsmedel får heller inte innebära att\r\nkonsumenter som betalar kontant missgynnas när\r\ndet gäller t.ex. extraerbjudanden och rabatter.</pre><pre>Vi vill också utreda en övre tillåten gräns för\r\neffektiv ränta för konsumentkrediter. Det skulle ge\r\nkonsumenten ett skydd och dessutom leda till en\r\neffektivare konkurrens på lånemarknaden.</pre><pre>I reservation 2, Betalningsvillkor m.m., vill vi\r\ntillkännage att den dag som en konsument betalar\r\nsin skuld på bank eller post skall betraktas som\r\nbetalningsdag. Jordabalkens regler om\r\nhyresbetalning kan vara ett mönster för hur det kan\r\ngöras.</pre><pre>Vi vill också ändra bestämmelserna så att\r\nborgenären inte längre kan avtala bort den regel i\r\nskuldebrevslagen som säger att om en fordran\r\nförfaller på en bankfri dag, så kan gäldenären vänta\r\nmed att betala till första bankdag. Det ger\r\nkonsumenten en bättre möjlighet att få in sin\r\nbetalning i tid.</pre><pre>Anf. 32 BENGT KRONBLAD (s):</pre><pre>Fru talman! I lagutskottets betänkande 1990/91:1\r\nbehandlas konsumentkreditfrågor. Utskottet har\r\navstyrkt samtliga de motionsyrkanden som\r\nframförts. Miljöpartiet har reserverat sig kring\r\nfrågorna om konsumentkrediter samt\r\nbetalningsvillkor.</pre><pre>Utskottet erinrar om att riksdagen under de senaste\r\ntvå åren har behandlat flera motioner med\r\nönskemål om olika åtgärder för att förebygga\r\nskuldproblem för konsumenter och för att förbättra\r\nav konsumentskyddet på kreditmarknaden.\r\nUtskottet har därvid framhållit att utvecklingen på\r\nkonsumentkreditområdet har ingivit oro, bl.a. på\r\ngrund av den ökade skuldsättningen, vilken har\r\nmedfört såväl ekonomiska som sociala problem för\r\nmånga hushåll. Utskottet har därför ansett det\r\nnödvändigt att snarast vidta åtgärder för att komma\r\ntill rätta med de förhållanden som råder på\r\nkreditmarknaden. Utskottet har alltjämt samma\r\nuppfattning, och enligt utskottets mening är det\r\nockså angeläget att man försöker motverka att de\r\nskyddsregler som ställs upp i konsumentkreditlagen\r\nkringgås genom nya former av affärstransaktioner\r\nmellan näringsidkare och konsumenter.</pre><pre>Som påpekas i motionen L707 är det vidare viktigt\r\natt utvecklingen när det gäller kontokort och andra\r\nbetalningssystem inte leder till att konsumenterna i\r\nframtiden berövas möjligheter till en kontant\r\nbetalning.</pre><pre>Från statsmakternas sida har åtskilliga initiativ\r\ntagits i syfte att lösa problemen med\r\nkonsumentkrediterna. Utskottet vill härvidlag\r\npeka på att regeringen efter en begäran av\r\nriksdagen har tillkallat insolvensutredningen.\r\nDenna har till uppgift att lägga fram förslag till bl.a.\r\nett skuldsaneringsinstitut, som skall göra det\r\nmöjligt för fysiska personer att under vissa\r\nbestämda förutsättningar bli av med sina skulder\r\neller en del av dem. Utredningen har under hösten\r\n1990 avlämnat ett betänkande i frågan.</pre><pre>Vidare har det införts krav på att\r\nfinansieringsverksamhet som riktas mot just\r\nkonsumenter eller som ägs av bank får bedrivas\r\nendast efter erhållande av ett särskilt tillstånd.</pre><pre>Den 1 juli 1988 tillkallade regeringen även en\r\nskuldkommitté med uppgift att bl.a. föreslå\r\nåtgärder i syfte att begränsa hushållens\r\nskuldsättning och så långt som möjligt undanröja\r\nde sociala skadeverkningar som skuldsättning i\r\nvissa fall medför. Kommittén avlämnade i december\r\n1988 betänkandet Hushållens skuldsättning, vari\r\nframlades flera förslag i syfte att bl.a. förebygga\r\nskuldproblem för just hushållen. Enligt\r\nskuldkommittén var en förbättring av\r\nkreditinstitutens kreditprövning gentemot\r\nkonsumenterna den mest angelägna åtgärden.\r\nKommittén föreslog också flera åtgärder med just\r\ndetta syfte.</pre><pre>I detta betänkande förordas också att hushållen\r\nskall ges rätt att inom en månad utan särskild\r\nkostnad få ångra ett lån som har tagits. Vidare\r\nföreslås ett förbud mot att ansökningshandlingar\r\nbifogas direktreklamen för kredit. För att\r\nsäkerställa en noggrann kreditprövning föreslog\r\nkommittén att kreditinstitutets möjligheter att\r\nerhålla samhällets eller inkassoföretagens hjälp att\r\ndriva in fordringar från privatpersoner också skulle\r\nbegränsas.</pre><pre>Fru talman! Beträffande betalningsvillkoren gäller\r\nför fordringar som skall betalas på en i förväg\r\nbestämd förfallodag att dröjsmålsränta utgår från\r\nförfallodagen. Är förfallodagen inte bestämd,\r\nbörjar dröjsmålsränta inte att utgå förrän efter det\r\natt 30 dagar har gått sedan borgenären sände\r\nräkningen till gäldenären eller på annat sätt\r\nframställde krav om betalning.</pre><pre>Beträffande rätten att få betala räkningar som\r\nförfaller på bankfri dag under nästföljande\r\nbankdag, vill utskottet framhålla att detta torde\r\nbygga på en missuppfattning om innebörden i den\r\ngällande rätten. I de fall skuldbrevet skall betalas\r\nen dag när bankerna är stängda gäller enligt 5 §\r\nSkuldbrevslagen att betalningstiden förskjuts till\r\npåföljande vardag. Bestämmelsen tillämpas\r\nanalogt också när det gäller andra fordringar.\r\nGällande ordning innebär således att gäldenären\r\nutan risk för dröjsmålsränta kan vänta med att\r\nfullfölja och fullgöra sin betalning till första\r\nvardagen efter den bankfria dagen.</pre><pre>Förhållandena blir emellertid annorlunda om\r\nborgenären och gäldenären genom avtal har\r\nkommit överens om att en fordran, om den förfaller\r\npå en bankfri dag, i stället skall betalas en eller flera\r\ndagar i förväg.</pre><pre>Fru talman! Med hänvisning till vad jag här\r\nframfört yrkar jag bifall till utskottets hemställan\r\nsamt avslag på reservationerna.</pre><pre>Anf. 33 ELISABET FRANZÉN (mp):</pre><pre>Fru talman! Jag vill bara påpeka för Bengt\r\nKronblad att jag både i reservationen och i mitt\r\nanförande när det gäller betalning efter bankfri dag\r\ntalade om möjligheten att avtala bort detta. Vad vi\r\nvill är alltså att ta bort denna möjlighet att avtala\r\nbort rätten att betala första bankfria dag.</pre><pre>Överläggningen var härmed avslutad.</pre><pre>(Beslut fattades under 12 §.)</pre><pre>6 § Aktiebolagsrättsliga frågor</pre><pre>Föredrogs</pre><pre>lagutskottets betänkande</pre><pre>1990/91:LU2 Aktiebolagsrättsliga frågor.</pre><pre>Anf. 34 MARTIN OLSSON (c):</pre><pre>Fru talman! För centerpartiet är det väsentligt att\r\nmotverka en konkurrensbegränsande\r\nägarkoncentration i näringslivet. Därför väckte vi\r\nunder årets allmänna motionstid en partimotion, i\r\nvilken vi lade fram ett flertal förslag som syftar till\r\natt slå vakt om de mindre och medelstora\r\nföretagen.</pre><pre>Ett av dessa yrkanden behandlas i det nu aktuella\r\nbetänkandet från lagutskottet. Det gäller rätt för\r\nföretag som hotas av uppköp att under en\r\nbegränsad tid förvärva egna aktier. Vi nämner att\r\ndenna rätt särskilt behövs för företag med en\r\nbegränsad ägarkrets. I motionen begär vi att en\r\nutredning tillsätts med uppgift att framlägga\r\nförslag. En sådan rätt finns i USA och i flera EG-\r\nländer, bl.a. Storbritannien och Danmark.</pre><pre>Som framgår av reservation nr 2 som fogats till\r\nutskottsbetänkandet har vi båda centerpartister\r\nblivit ensamma i lagutskottet om att stödja\r\nmotionskravet. Men desto större är stödet utanför\r\nriksdagen för vårt krav. Lagutskottet har låtit\r\nremissbehandla detta motionskrav, och nästan\r\nsamtliga remissinstanser tillstyrker.</pre><pre>Jag vill nämna att bankinspektionen anser att\r\nfrågan är både intressant och aktuell och tillstyrker\r\nförslaget. Stockholms fondbörs anser att förslaget\r\nbör prövas förutsättningslöst. Industriförbundet\r\npåpekar att man i en framställning till\r\njustitiedepartementet har framfört dessa\r\nsynpunkter. Svenska Bankföreningen framhåller\r\nmotsvarande, och man har även därifrån skrivit till\r\njustitiedepartementet. Småföretagens\r\nriksorganisation tillstyrker kravet på en utredning\r\noch hänvisar bl.a. till behovet av att förse företagen\r\nmed riskkapital. Även Aktiefrämjandet stöder\r\nmotionsförslaget. Sveriges aktiesparares\r\nriksförbund stöder också förslaget och framhåller\r\natt frågan bör utredas förutsättningslöst.\r\nFöreningen auktoriserade revisorer anför att de\r\nskäl som tidigare utgjort grund för förbud mot\r\nförvärv av egna aktier fortfarande äger giltighet\r\nmen att kapitalmarknadens internationalisering\r\nkan göra det berättigat att utreda problemen och ta\r\ntill vara de erfarenheter man har i de länder som\r\ntillåter sådana köp.</pre><pre>Min redovisning av remissinstansernas\r\nställningstaganden visar att det finns ett synnerligen\r\nstarkt stöd för motionen. Mot den bakgrunden är\r\ndet anmärkningsvärt att det endast är vi två\r\ncenterpartister i utskottet som vill arbeta för\r\nreformen.</pre><pre>Majoriteten hänvisar dels till ägarutredningen, som\r\ninte föreslagit en rätt till förvärv av egna aktier, dels\r\ntill direktiven för översyn av aktiebolagslagen,\r\nvilka inte heller tar upp frågan om förvärv av egna\r\naktier. Det är anmärkningsvärda\r\navslagsmotiveringar om man över huvud taget vill\r\nfå frågan prövad. Uppenbarligen är centerpartiet\r\nensamt om att vilja arbeta för en reform som i vissa\r\nsituationer skulle kunna förhindra ökad\r\nmaktkoncentration inom näringslivet genom\r\naktieuppköp.</pre><pre>Fru talman! Jag yrkar bifall till reservation nr 2 som\r\nlämnats av Stina Eliasson och mig.</pre><pre>Anf. 35 ULLA ORRING (fp):</pre><pre>Fru talman! När vi nu återigen behandlar de\r\naktiebolagsrättsliga frågorna och röstvärdet på\r\naktier vill jag ånyo upprepa folkpartiets krav om\r\nförbud mot röstvärdesdifferentiering vid\r\nnyemission i börsnoterade företag.</pre><pre>En grundsats enligt vårt förmenande är att lika\r\nrisktagande på aktiemarknaden borde ge lika rätt\r\ntill inflytande. Vårt motiv är också att ett förbud\r\nmot röstdifferentiering skulle minska\r\nmaktkoncentrationen. Det skulle framför allt\r\nförbättra aktiemarknadens totala funktion och inte\r\nminst skydda de små aktieägarna.</pre><pre>Folkpartiet anser inte heller att det skall gälla några\r\nsärskilda restriktioner för de utländska företagens\r\nrätt att förvärva aktier i svenska företag. Av\r\nlagutskottets betänkande 1990/91:4 framgår att\r\nutskottet inte ställer sig bakom våra krav. Det finns\r\nskäl att mer ingående utveckla vårt\r\nställningstagande, men för tids vinnande hänvisar\r\njag till utredningen om aktiers röstvärde samt till\r\nutredningen om ägande och inflytande, där\r\nfolkpartiets representanter mycket klart motiverat\r\nvåra ståndpunkter.</pre><pre>Lagutskottets majoritet återupprepar samma\r\navslagsyrkande med motiveringen att\r\nröstvärdeskommitténs betänkande liksom\r\nägarutredningens betänkande är föremål för\r\növerväganden i regeringskansliet. Jag vill fråga\r\nmajoritetens talesman: När kommer regeringen att\r\nta ställning? Denna motivering har upprepats i\r\nsamtliga yttranden som lagutskottet har stått\r\nbakom under de senaste åren.</pre><pre>Enligt vår uppfattning bör det vara möjligt att utan\r\nytterligare utredningsarbete genomföra de\r\nlagändringar vi föreslagit. Utredningsarbetet är\r\nredan avklarat.</pre><pre>Folkpartiet anser att det är stötande att det i ett\r\ndemokratiskt samhälle förekommer skillnader i\r\nröstvärde mellan aktier i samma bolag. En\r\ngrundläggande princip bör vara att lika\r\nkapitalinsats och därmed risktagande på\r\naktiemarknaden skall ge lika rätt till inflytande.</pre><pre>Fru talman! Med det anförda yrkar jag bifall till\r\nfolkpartiets reservation nr 1 till betänkandet.\r\nFolkpartiets inställning är att regeringen utan\r\nonödigt dröjsmål skall komma med förslag om\r\nförbud mot röstvärdesdifferentiering.</pre><pre>Anf. 36 ELISABET FRANZÉN (mp):</pre><pre>Fru talman! Jag tänker ägna det här anförandet\r\nhelt åt miljöpartiets reservation och avstår från att\r\nkommentera de frågor där vi stöder\r\nutskottsmajoriteten.</pre><pre>Eftersom den verksamhet som bedrivs i företagen\r\nofta är miljöförstörande och miljöstörande i olika\r\nformer är det hög tid att börja planera för hur dessa\r\nmiljöeffekter skall kunna beräknas redan i varornas\r\nproduktionsskede.</pre><pre>Ett stort steg på vägen dit vore att miljöredovisning\r\ninförs som en obligatorisk del av företagens\r\nredovisning likaväl som man har den traditionella\r\nekonomiska redovisningen av kostnader och\r\nintäkter.</pre><pre>Man kan tänka sig åtminstone två huvudprinciper\r\nför hur miljöredovisning kan användas. Den ena är\r\nmaterialbalanser. Den andra handlar om att lägga\r\nmiljökostnaderna på varans pris.</pre><pre>Materialbalanser innebär att företagen noterar alla\r\nkemiska komponenter som köps in eller på annat\r\nsätt kommer in till företaget. Det kan gälla råvaror,\r\nförbrukningsmateriel eller annan utrustning som\r\nanvänds. Man bokför sedan noggrant flödet av\r\ndessa ämnen och vart de tar vägen när\r\nproduktionsprocessen är slut. Vilka kemiska\r\nsubstanser följer med som beståndsdel i varan vid\r\nleverans och i vilka mängder? Vilka ämnen avgår i\r\ntillverkningsprocessen? Vart tar de vägen? Finns de\r\nkvar i företaget deponerade som avfall, har de\r\nförstörts på betryggande sätt eller har de rent av\r\nsläppts ut i omgivningarna? Vilka ämnen finns vid\r\nen viss tidpunkt kvar i företaget i råvarulager,\r\nfärdigvarulager och annat material?</pre><pre>En av poängerna med en sådan här bokföring är att\r\ndebet och kredit -- dvs. material in och material ut --\r\nmåste gå ihop. Man får på så sätt kontroll på\r\nmaterialflödena och upptäcker om farliga ämnen\r\nkommer på drift.</pre><pre>Företagen kan ta hjälp av materialbalanser för att\r\nbegränsa sina utsläpp men också för att hushålla\r\nbättre med de materiella resurserna. Samhället kan\r\nanvända dem för att få en riktig uppfattning om\r\nvilka ämnen som är i omlopp och därmed få ett bra\r\nunderlag för beslut om olika styrmedel för att\r\neliminera spridningen av miljöskadliga ämnen, för\r\natt genomföra miljörevisioner och för kontrollen av\r\natt olika föreskrifter följs.</pre><pre>Att bokföra material och substanser är relativt\r\nenkelt. Den andra principen -- den om att baka in\r\nmiljökostnaderna i varans pris -- är svårare\r\neftersom den innehåller moment av värderingar\r\noch skattningar som är svåra att göra på ett\r\nrättvisande sätt.</pre><pre>Tanken är att man skall sätta ett pris, mätt i kronor\r\noch ören, på den belastning på miljön som en vara\r\neller ett produktionssätt innebär och räkna med det\r\ni bokföringen som en produktionskostnad. På så\r\nsätt skulle den skada som en vara orsakar miljön\r\ndirekt påverka varans pris. Miljöfarliga varor blir\r\ndyrare än de oskadliga. Om ändliga råvaror\r\nanvänds i tillverkningen, skulle man kunna hitta ett\r\nsätt att prissätta vad det kostar för kommande\r\ngenerationer att denna råvara inte längre finns, och\r\nräkna även det som en kostnad för tillverkningen av\r\nprodukten i dag.</pre><pre>På så sätt skulle de traditionella\r\nföretagsräkenskaperna kompletteras med\r\nrelevanta kostnader, som gör att varor som\r\nproduceras får sitt rätta pris.</pre><pre>De här förslagen är gamla. Redan i början på 60-\r\ntalet fördes tankegångarna fram av bl.a.\r\namerikanen Ralph Nader, men ännu har de inte\r\ngenomförts. Det vore för övrigt dags att de\r\nföretagsekonomiska institutionerna satsar rejält\r\nmed forskningsresurser på att utveckla\r\nmiljöredovisningsprinciperna.</pre><pre>Utskottets majoritet ställer sig inte negativ till\r\nvårt önskemål om att utreda möjligheterna för\r\nmiljöredovisning utan säger i betänkandet att det\r\nryms inom ramen för de direktiv som getts till den\r\nkommitté som ser över miljöskyddslagstiftningen\r\noch att utskottet utgår från att frågan\r\nuppmärksammas under utredningsarbetet.</pre><pre>Det är riktigt att direktiven inte hindrar kommittén\r\natt utreda hur en miljöredovisning skall kunna\r\ngenomföras i företagen, men faktum är att\r\nkommittén inte har några planer på att ta upp den\r\nhär frågan och att den arbetar under svår tidspress\r\nför att hinna med redan planerade ärenden. Det\r\nborde utskottsmajoriteten ha besvärat sig med att\r\nta reda på före sitt ställningstagande i utskottet. Om\r\ndet nu är så att majoriteten inte talar med kluven\r\ntunga i den här frågan räknar jag med att\r\nutskottskamraterna och deras partikamrater\r\nkommer att rösta på miljöpartiets reservation när\r\nde nu fått bättre information. I den föreslås en\r\nparlamentarisk utredning, t.ex. i form av\r\ntilläggsdirektiv till och förlängd tid för den sittande\r\nkommittén för miljöskyddslagstiftningen.</pre><pre>Fru talman! Jag yrkar härmed bifall till reservation\r\n3.</pre><pre>Anf. 37 STIG GUSTAFSSON (s):</pre><pre>Fru talman! Motioner om differentierad rösträtt\r\nför aktier har behandlats här i kammaren vid flera\r\ntillfällen och avslagits -- senast för ett år sedan.</pre><pre>Frågan om röstvärdesdifferentiering har utretts\r\nbåde av röstvärdeskommittén i ett betänkande från\r\n1986, kallat Aktiers röstvärde, och av\r\nägarutredningen i ett betänkande från 1988,\r\nÄgande och inflytande i svenskt näringsliv.</pre><pre>Röstvärdeskommittén konstaterade i sitt\r\nbetänkande att det inte fanns tillräckligt underlag\r\nför att ta slutlig ställning i frågan om\r\nröstvärdesdifferentiering. Ägarutredningen ansåg\r\nsig inte vilja förorda en förändring av\r\nbestämmelserna om aktiebolags möjligheter att\r\nemittera aktier med olika röstvärde.</pre><pre>Ägarutredningens och röstvärdeskommitténs\r\nbetänkanden har remissbehandlats och övervägs\r\nför närvarande inom regeringskansliet.</pre><pre>Att det här är en svår och komplicerad fråga\r\nframgår inte bara av att de utredningar som jag här\r\nhar nämnt inte anser sig kunna lägga fram förslag\r\nom en lösning; även tunga remissinstanser anser att\r\nett slopande av röstvärdesdifferentieringen innebär\r\nstörre nackdelar än fördelar. Jag kan nämna att den\r\ns.k. Fermenta-utredningen kom till samma slutsats.</pre><pre>Det betyder att en ändring av röstvärdesreglerna\r\ninte är så enkel som en del tydligen föreställer sig.\r\nStora delar av svenskt näringsliv skulle nämligen\r\nlöpa risken att tämligen snabbt och lätt köpas upp\r\nav utländska kapitalstarka intressen om vi utan\r\nvidare slopade dessa regler. Ägarutredningens\r\nförslag övervägs just nu i regeringskansliet. Låt oss\r\ndärför avvakta och se om man där kan finna någon\r\nlösning på problemet.</pre><pre>Jag kan inte inse att det skulle vara något\r\nklandervärt att avvakta ett utredningsarbete i\r\ndepartementet, som det är fråga om i det här\r\nsammanhanget, innan vi tar ställning. Tvärtom --\r\ndet skulle ofta vara mycket äventyrligt att utan en\r\ngenomlysning av problemen införa lagstiftning,\r\nsärskilt i frågor av den karaktär som vi här\r\ndiskuterar. Jag yrkar därför avslag på reservation 1.</pre><pre>I en centermotion begärs att en utredning tillsätts i\r\nsyfte att ge företag under en begränsad tid rätt att\r\nförvärva de egna aktierna.</pre><pre>Även denna fråga har behandlats av\r\nägarutredningen. Utredningen har också\r\nanalyserat frågor om ömsesidigt och cirkulärt\r\nägande inom näringslivet och funnit att en\r\nmöjlighet för svenska företag att köpa egna aktier\r\ninte får ges en sådan utformning att ägarnas\r\nmöjlighet till övervakning av företagens\r\nverksamhet försämras.</pre><pre>Den här frågan har samband med möjligheten till\r\nåterköp av andra finansiella instrument än aktier,\r\noch utredningen har därför förordat att reglerna om\r\ndetta utformas så, att återköpsförbudet beträffande\r\naktier inte kan kringgås. När det gäller frågan om\r\nömsesidigt och cirkulärt ägande, som delvis\r\nsammanhänger med återköpsförbudet, framhöll\r\nutredningen att statsmakterna noga bör följa den\r\nfortsatta utvecklingen av dessa ägarförhållanden\r\noch överväga en begränsad lagstiftning på området\r\nefter förebild från andra länder.</pre><pre>Även ägarutredningens betänkanden övervägs för\r\nnärvarande inom regeringskansliet. Frågan har\r\nockså så sent som i år tagits upp i regeringens\r\ndirektiv för en översyn av aktiebolagslagen. Enligt\r\nde direktiven kan det arbete som pågår inom EG\r\nmed syfte att undanröja hinder mot företagsförvärv\r\nsenare komma att resultera i tilläggsdirektiv till\r\nutredningen om vissa frågor om ömsesidigt och\r\ncirkulärt ägande i företagen. Mot denna bakgrund\r\nanser lagutskottets majoritet att något initiativ från\r\nriksdagens sida i frågan om möjlighet till återköp av\r\negna aktier för närvarande inte är påkallat. Jag\r\nyrkar därför avslag på reservation 2.</pre><pre>I en motion från miljöpartiet yrkas att ändringar\r\ngörs i aktiebolagslagen och andra lagar för att\r\nkomplettera årsredovisningarna med viss\r\nmiljöredovisning.</pre><pre>Riksdagen har redan tidigare behandlat en fråga\r\nsom nära anknyter till detta motionsyrkande.\r\nHösten 1989 behandlades flera motionskrav\r\nbeträffande lagstiftning om särskilda miljörevisorer\r\ni företagen. Riksdagen konstaterade då att\r\nmotionsyrkandena berör frågor som övervägs inom\r\n1989 års kommitté för översyn av\r\nmiljöskyddslagstiftningen. Även de\r\nmotionsönskemål som finns i den nu aktuella\r\nmotionen från miljöpartiet ryms väl inom ramen för\r\nde direktiv som kommittén har. Därför kan man\r\nutgå från att frågan om miljöredovisning kommer\r\natt uppmärksammas under utredningsarbetet. Jag\r\nyrkar av den anledningen avslag på reservation 3.</pre><pre>Låt mig också säga att jag inte är lika pessimistisk\r\nsom Elisabet Franzén om utredningens möjligheter\r\natt ta itu med de här frågorna.</pre><pre>Fru talman! Med det anförda ber jag att få yrka\r\navslag på samtliga tre reservarioner och bifall till\r\nutskottets hemställan i dess helhet.</pre><pre></pre><pre>Anf. 38 ULLA ORRING (fp):</pre><pre>Fru talman! Stig Gustafsson upprepade i stort sett\r\nvad som sägs i utskottets betänkande. Han\r\nupprepade också att frågan för närvarande\r\növervägs i regeringskansliet. Den frasen har funnits\r\nmed i utskottets betänkande under de senare åren,\r\noch något resultat av övervägandena bör ju komma\r\nut i klartext.</pre><pre>Användningen av röstvärdesdifferentiering på\r\naktier har ökat kraftigt under de senare åren.\r\nUngefär 95 % av OTC-bolagen har\r\nrösträttsskillnader. Vi från folkpartiet hävdar att\r\nlika risk på aktiemarknaden skall ge lika rätt till\r\ninflytande. Det betyder att rätten för börsföretag\r\natt vid nyemission utge aktier med lägre röstvärde\r\nmåste avskaffas.</pre><pre>Då det gäller utländska företag som vill köpa in sig\r\npå den svenska aktiemarknaden ser vi gärna att\r\nutländska placerare satsar sina pengar i svenska\r\naktier men däremot hindrar vi dem att få ett\r\ninflytande i de svenska företagen genom att\r\ntillämpa principen om röstdifferentiering. Jag\r\nundrar om Stig Gustafsson tycker att det är ett\r\nrättvist system. Principen en aktie -- en röst borde\r\ngälla.</pre><pre>Anf. 39 MARTIN OLSSON (c):</pre><pre>Fru talman! Jag vill erinra om att syftet med\r\ncenterns motion och reservation om förvärv av\r\negna aktier under speciella förhållanden är att\r\nmotverka maktkoncentrationen.\r\nMaktkoncentrationen är i tilltagande i vårt\r\nsamhälle -- det är därför inget tvivel om att åtgärder\r\nbehöver sättas in och att reformer behövs. Vi måste\r\nfrån tid till annan se i vad mån vi behöver ändra\r\nlagstiftningen. Från centerns sida har vi kommit\r\nfram till att man i det här fallet bör utreda frågan\r\nom möjligheterna att, som vi säger, under vissa\r\nförutsättningar ge rätt för företag att förvärva egna\r\naktier.</pre><pre>Vi tycker att riksdagen skall ha en viljeinriktning i\r\nen sådan här fråga. Det saknas hos majoriteten.\r\nSom jag sade i mitt anförande och som Stig\r\nGustafsson också sade i sitt anförande hänvisar\r\nman i betänkandet till ägarutredningen. Den\r\nföreslog inte att en sådan här rätt skulle införas,\r\nutan den hänvisade bl.a. till att det kanske skulle\r\nprövas i annat sammanhang.</pre><pre>I direktiven som gäller översynen av\r\naktiebolagslagen ingår inte att man skall utreda den\r\nfråga som vi här har aktualiserat. Mot bakgrund av\r\natt den samlade opinionen från remissinstanserna,\r\ni viss mån med olika utgångspunkter, har tillstyrkt\r\natt frågan skall genomlysas ordentligt och utredas\r\nförutsättningslöst är det förvånande att majoriteten\r\ninte har velat tillstyrka ett bifall till motionen.</pre><pre>Inte kan det vara så att dessa tunga remissinstanser\r\nfelbedömt frågan? Eller är det så majoriteten\r\nresonerar? Skall man i majoritetsskrivningen utläsa\r\natt majoriteten vill att frågan inte skall prövas eller\r\natt man inte vill ha någon uppfattning alls? En\r\nviljeinriktning saknas tyvärr</pre><pre>Anf. 40 ELISABETH FRANZÉN (mp):</pre><pre>Fru talman! Stig Gustafsson upprepade\r\nbetänkandets ord om att kommittén för\r\nmiljöskyddslagstiftningen har möjlighet att inom\r\nramen för direktiven att utreda miljöredovisning i\r\nföretag och att det är något som lämpligen bör\r\ngöras. Stig Gustafsson säger också att han är mer\r\noptimistisk än jag över kommitténs möjligheter att\r\nklara denna uppgift. Det är bra att vara optimistisk,\r\nmen det bör finnas en verklig grund för\r\noptimismen. Känner Stig Gustafsson till några\r\nförsta omprioriteringar i kommitténs arbetsplan\r\nsom gör detta möjligt? När jag har förhört mig om\r\nsaken har det inte funnits någon som helst\r\nmöjlighet att hinna med. Det är bara några dagar\r\nsedan jag fick höra det.</pre><pre>Anf. 41 STIG GUSTAFSSON (s):</pre><pre>Fru talman! Folkpartiet har, Ulla Orring, varit\r\nrepresenterat i de olika utredningar som har ägnat\r\nsig åt frågan om differentierad rösträtt. Man har\r\nfrån det partiets sida haft flera tillfällen att lägga\r\nfram konkreta förslag till lösningar, men man har\r\ninte gjort det. Folkpartiet bör presentera ett eget\r\nalternativ. Det är litet för enkelt att bara begära en\r\nändring. Har man från folkpartiets sida verkligen\r\ntänkt igenom alla konsekvenser av en sådan\r\nändring som man nu föreslår? Jag vill inte förneka\r\natt vi har litet olika uppfattning i själva sakfrågan.\r\nJag är inte lika övertygad som Ulla Orring om att\r\ndet bara finns fördelar med det system som Ulla\r\nOrring vill ha. Låt oss avvakta den genomlysning av\r\nproblemen som för närvarande sker i\r\njustitiedepartementet och återkomma när vi vet\r\nresultatet.</pre><pre>Jag vill återigen påpeka för Martin Olsson att\r\nfrågan är under övervägande, och även här gäller\r\ndet att avvakta resultatet. Remissinstanserna är\r\nsom vanligt splittrade. Det går att anföra skäl både\r\nför och emot när man ser över vad\r\nremissinstanserna har yttrat.</pre><pre>När det gäller miljöpartiets motion vill jag upprepa\r\natt jag är inte lika pessimistisk som Elisabet\r\nFranzén. Det finns möjligheter för utredningen att\r\nta upp denna fråga i enlighet med direktiven. Jag\r\ntror också att utredningen kommer att göra det.\r\nHur frågorna sedan prioriteras inom utredningen är\r\nen annan sak.</pre><pre>Anf. 42 ULLA ORRING (fp):</pre><pre>Fru talman! Det är rätt som Stig Gustafsson säger\r\natt folkpartiet har varit representerat i\r\nutredningarna. I utredningen om aktierösters värde\r\nvar Owe Wester folkpartiets representant. Han har\r\nnoga utvecklat folkpartiets inställning i den\r\nreservation som han har bifogat utredningen.</pre><pre>Jag tycker inte att det ankommer på folkpartiet att\r\nlägga fram ett klart förslag. Det ankommer på\r\nregeringspartiet att lägga fram förslag om lösningar\r\nmed hjälp av det resultat som utredningen har\r\nkommit fram till. Jag är också medveten om att det\r\ninte bara är fördelar, men framför allt tror jag att\r\ndet skulle bli stora fördelar för småspararna som vill\r\nplacera sina pengar på börsen och känna att deras\r\npengar har lika värde som andra placerare och att\r\nderas röst är lika stor för deras insats i köpet av\r\naktier.</pre><pre>Som jag sade är detta en företeelse som har ökat.\r\n1963 förekom differentierad rösträtt för aktier i\r\n24 % av de dåvarande börsbolagen. 1980 var det\r\n61 %, och 1985 var det 72 %. Det här är ett orättvist\r\nsystem, Stig Gustafsson. Om regeringen har tagit så\r\ngod tid på sig att bereda dessa utredningar, ser jag\r\nfram emot att regeringen kommer med ett förslag\r\ndär småspararna och de små aktieägarnas intressen\r\nstärks. En röst -- en aktie.</pre><pre>Anf. 43 MARTIN OLSSON (c):</pre><pre>Fru talman! Stig Gustafsson nämnde något om\r\nremissinstanserna och hur han tolkar dem. Jag har\r\nsagt att det var ett överväldigande stöd för vårt\r\nmotionsförslag, och jag har även angivit vilka som\r\nstött förslaget. Den enda av nio remissinstanser\r\nsom avstyrkte förslaget var Svenska\r\nRevisorssamfundet. Föreningen Auktoriserade\r\nRevisorer däremot, vilket jag nämnde i mitt första\r\ninlägg, hänvisade visserligen till de skäl som har\r\nfunnits för det nuvarande förbudet mot förvärv av\r\negna aktier. Men man säger att kapitalmarknadens\r\ninternationalisering kan göra det berättigat att\r\nutreda problemet och ta till vara erfarenheter i de\r\nländer som tillåter återköp. Det är ju inte en\r\navstyrkan. Övriga sju remissinstanser som har\r\nyttrat sig har samtliga tillstyrkt med litet varierande\r\nordval. Men det råder inget tvivel om att det finns\r\nett brett stöd.</pre><pre>Vi kommer inte längre med frågan nu. Som\r\nutskottsmajoriteten påpekar prövas nu\r\nägarutredningen i regeringskansliet. Jag hoppas att\r\nStig Gustafsson, med det inflytande som han\r\nförhoppningsvis har, medverkar till att frågan om\r\nförvärv av egna aktier blir ordentligt prövad trots\r\natt det inte ser ut att gå att få någon majoritet för\r\nvår reservation i dag.</pre><pre>Anf. 44 ELISABET FRANZÉN (mp):</pre><pre>Fru talman! Med risk för att låta som en papegoja\r\nvill jag upprepa att det finns ingen grund för Stig\r\nGustafssons optimism. Det finns inget utrymme för\r\nkommittéerna att utreda möjligheterna att införa\r\nmiljöredovisning i företag. Därför behövs det\r\ntilläggsdirektiv till sittande kommitté och mer tid\r\neller en ny parlamentarisk utredning. Det vore\r\nhederligt att medge det i politiken och rösta på\r\nmiljöpartiets reservation där vi begär detta.</pre><pre>Anf. 45 STIG GUSTAFSSON (s):</pre><pre>Fru talman! Ulla Orring säger att det ankommer på\r\nregeringen att komma med förslag i frågan. Det är\r\njust den process som är på gång för tillfället i\r\ndepartementet. Vi avvaktar naturligtvis med stort\r\nintresse från socialdemokraternas sida vilket\r\nresultat man kommer fram till.</pre><pre>Sista tåget har inte gått, Martin Olsson. Frågan\r\növervägs faktiskt i departementet, och därmed har\r\nvi möjligheter att även här se vad resultatet\r\nkommer att blir.</pre><pre>Jag kan bara upprepa till Elisabet Franzén att jag är\r\ninte lika pessimistisk som hon. Faktum är att\r\nmotionsönskemålen ryms inom ramen för de\r\ndirektiv som kommittén har. Mot den bakgrunden\r\nkan man ha anledning att förvänta sig att frågan om\r\nmiljöredovisning kommer att uppmärksammas\r\nunder utredningsarbetet.</pre><pre>Anf. 46 ELISABET FRANZÉN (mp):</pre><pre>Fru talman! Jag måste ställa min fråga på ett annat\r\nsätt. Varför upprepar Stig Gustafsson samma sak?\r\nOm Stig Gustafsson har denna optimism, varför\r\ninte visa belägg för att den är berättigad och\r\nbefogad i stället för att säga samma sak omigen?</pre><pre>Överläggningen var härmed avslutad.</pre><pre>(Beslut fattades under 12 §.)</pre><pre>7 § Ändringar i namnlagen</pre><pre>Föredrogs</pre><pre>lagutskottets betänkande</pre><pre>1990/91:LU3 Ändringar i namnlagen.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades under 12 §.)</pre><pre>8 § Ändringar i 1980 års fördrag om\r\ninternationell järnvägstrafik (COTIF)</pre><pre>Föredrogs</pre><pre>lagutskottets bätänkande</pre><pre>1990/91:LU4 Ändring i 1980 års fördrag om\r\ninternationell järnvägstrafik (COTIF) (prop.\r\n1990/91:12).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades under 12 §.)</pre><pre>9 § Vissa trafikpolitiska frågor</pre><pre>Föredrogs</pre><pre>trafikutskottets betänkande</pre><pre>1990/91:TU3 Vissa trafikpolitiska frågor.</pre><pre>Anf. 47 GÖREL BOHLIN (m):</pre><pre>Fru talman! Kommunikationerna är samhällets\r\nblodomlopp. Detta är visserligen ett nött, men\r\nändå alltid aktuellt påstående. För ett så extremt\r\nexportberoende land som Sverige med ett läge på\r\nså långt avstånd från sin stora marknad är goda\r\ntransportmöjligheter för industrin ett livsvillkor för\r\nlandets näringsliv, givetvis också för svensk\r\nsamhällsekonomi och därmed också för\r\nbefolkningen.</pre><pre>Det värsta är dock att vi under många år i landet\r\nförsummat att bygga upp och underhålla vår\r\ninfrastruktur. Flera år å rad har vägverket slagit\r\nlarm om behovet av ytterligare medel till satsning\r\npå ett nedslitet vägnät och brobestånd. På\r\njärnvägsnätet satsades knappt en enda krona under\r\nen lång följd av år på 60-talet och därefter, något\r\nsom vi fortfarande får bära följderna av och som\r\nlett till allt sämre förutsättningar för en någorlunda\r\nsnabb godsbefordran och allt sämre\r\nkonkurrensmöjligheter för SJ.</pre><pre>Det är bättre på flygsidan, men även där finns\r\nnumera problem med stagnation och\r\nträngselproblem, som, om vi inte möter dessa\r\nproblem t.ex. genom utbyggnad av Arlandas\r\nbansystem, återverkar på kommunernas\r\nlivsbetingelser, inte minst i de nordliga delarna av\r\nlandet.</pre><pre>Trafikutskottet -- som jag betraktar som ett viktigt\r\nnäringsutskott mer än enbart ett\r\ntrafikfrågeutskott -- får fortlöpande föredragningar\r\noch information om problem och önskemål från\r\ntrafiksektorn. I går informerade SJ om både sina\r\nframgångar i fråga om utveckling av snabbtåg och\r\nsina problem med fram för allt ojämnheten i\r\nsystemen. För att riktigt god effekt skall kunna\r\nuppnås borde hela det användbara bansystemet\r\nförbättras på en gång, vilket givetvis är omöjligt\r\nsåväl av praktiska som av ekonomiska skäl.</pre><pre>Uppfinningsförmågan i vad gäller att finansiera\r\ndenna för oss så nödvändiga förbättring av\r\ninfrastrukturen måste bli större. Men det gäller inte\r\nenbart finansiering, utan det gäller också att befria\r\nsektorns olika delar från onödiga regleringar, att\r\nlägga ett ökat kostnadsansvar på varje trafikgren,\r\natt avskaffa monopol och privilegier samt att ge de\r\noffentliga trafikutövarna möjlighet att verka i med\r\nprivata utövare jämförbara former för\r\nverksamheten, t.ex. i aktiebolagsform. Från\r\nriksdag och regering behöver man inte -- och bör\r\ninte -- lägga sig i verksamheten och ge så många\r\npekpinnar som man fortfarande gör.</pre><pre>Trafiken har tyvärr också en negativ sida:\r\nmiljöpåverkan och olyckor. Järnvägstrafiken\r\nsmutsar ned i olika grad beroende på varifrån elen\r\ndistribueras och framställs och beroende på om det\r\när fråga om dieseldrivna motorvagnståg, som\r\nförorenar många gånger värre än en landsvägsbuss,\r\neller om man besprutar banvallar och i så fall med\r\nvad.</pre><pre>Den tunga vägtrafiken svarar för en betydande\r\nmiljöpåverkan i dagsläget, med tanke på framför\r\nallt de äldre dieselfordonens stora utsläpp. I förra\r\nveckan fick trafikutskottet en information från\r\nbuss- och lastbilssidan som gav en ljus bild\r\nbeträffande möjligheterna att förändra den tunga\r\ntrafiken i Sverige så att den blir mer miljövänlig,\r\ndvs. ersätta motorerna med mer miljövänlig\r\nsådana. Det är då viktigt att påverka denna\r\növergång. De mest effektiva styrmedlen är\r\notvivelaktigt ekonomiska styrmedel. Men dessa\r\nmåste vara så utformade att det belönas att byta\r\nmot nya och miljövänliga fordon och motorer.\r\nMiljöavgifterna får inte, som så ofta nu är fallet,\r\nvara så utformade att de blir en skatt, en\r\nextrainkomst för statskassan, utan att de bidrar till\r\nmiljöarbetet. Miljöavgifterna skall vara så\r\nkonstruerade att det lönar sig att förbättra motorer.</pre><pre>På flygsidan sker nu en successiv och relativt\r\nsnabb förbättring av flygmotorerna tack vare att\r\navgifterna i det fallet utformats avtrappande vid\r\nförbättringar. Men inte enbart därför, utan det finns\r\nockså ett miljömedvetande hos trafikaktörer och\r\ntillverkare, samtidigt som det finns en vilja att\r\nhjälpa till att förbättra miljön. Det finns också en\r\nvakenhet hos kommuner och myndigheter som inte\r\nfanns för 15--20 år sedan, då kunskaperna om\r\nmiljöförstöringen inte var särskilt stora.</pre><pre>Fru talman! En förutsättning för de kostsamma,\r\nmen nödvändiga investeringarna och de satsningar\r\nsom måste göras på miljösidan är en god\r\nsamhällsekonomi. Tyvärr har vi i Sverige hamnat i\r\nen till största delen hemmagjord ekonomisk kris,\r\nsom försätter oss i en svår konkurrenssituation\r\ngentemot omvärlden. Kostnadsläget i Sverige är\r\navsevärt högre än i samtliga konkurrentländer. De\r\nstörre högteknologiska företagen flyr landet, helt\r\neller delvis. Vi riskerar att få en stor arbetslöshet,\r\noch därmed en alltmer fördjupad kris. Vi hamnar\r\npå efterkälken. EG är vår viktigaste\r\nexportmarknad. Därför är först och främst en\r\nanpassning till EGs reglering för\r\ntransportmarknaden nödvändig, men inte heller\r\ndetta är tillräckligt. För att påverka våra\r\ntillväxtmöjligheter och våra möjligheter att\r\nsamtidigt förbättra miljön borde vi vara\r\nmedlemmar i gemenskapen. Vi behöver vara en del\r\nav Europa fullt ut.</pre><pre>Fru talman! Jag yrkar bifall till reservationerna 1, 9\r\noch 12, men kommer att begära rösträkning endast\r\npå reservation 1.</pre><pre>Anf. 48 ANDERS CASTBERGER (fp):</pre><pre>Fru talman! Att människor och gods kan färdas\r\neffektivt och snabbt mellan olika landsdelar är för\r\noss i folkpartiet en självklarhet. Det är en\r\nsjälvklarhet i en välfärdsstat, och det är en självklar\r\nförutsättning för fortsatt utveckling. Det är också\r\nen av några viktiga och självklara förutsättningar\r\nför att Sverige skall kunna komma till rätta med den\r\nekonomiska krisen och åter få en accelerad\r\nekonomisk tillväxt.</pre><pre>Mot dessa för medborgarna och en liberal politik så\r\nsjälvklara utgångspunkter står dock ett annat\r\nsynsätt, ett synsätt präglat av ett envist fasthållande\r\nvid den havererade öststatsmodellen med\r\nregleringar och central planering. Detta synsätt är\r\nockså präglat av de falska miljöprofeter som ger\r\nsken av att samhället måste planeras så att transport\r\nav människor och gods i stället skall undvikas, och\r\natt ett tillstånd då vi närmar oss nolltillväxt inte kan\r\nundvikas, eventuellt betraktas det rent av som en\r\nfördel.</pre><pre>Den snabba utvecklingen inom\r\nkommunikationsteknologin, som är en omöjlighet\r\nutan visioner och en stark tro på teknikens\r\nmöjligheter parad med en kraftfull ekonomisk\r\ntillväxt, är en hjälp att ständigt flytta sig bortom de\r\ngränser som lika ständigt anses vara omöjliga att\r\növerträda. Samtidigt som tekniken medger ökade\r\nmöjligheter till överföring av budskap, ökar\r\nfaktiskt också behovet av personkontakter. I ett\r\nhögteknologiskt tillväxtsamhälle med socialt\r\ninriktad marknadsekonomi växer självfallet också\r\nnya synsätt på materialhantering och lagerhållning\r\nfram. Nya rön inom logistiken effektiviserar\r\nekonomin, samtidigt som det ställer stora krav på\r\nsnabba och säkra transporter med hög kvalitet.</pre><pre>Trafik och transporter utgör med dagens teknik en\r\nstor källa till miljöförstöring i form av utsläpp av\r\nföroreningar från bilar, fartyg och flygplan. Inte\r\nminst det av folkpartiet i flera sammanhang länge\r\nuppmärksammade bullerproblemet är påtagligt för\r\nmänniskorna. Allt detta har ett pris. Om priset skall\r\nbetalas, kommer också med en fungerande\r\nmarknadsekonomi alltmer lönsamma alternativ att\r\nväxa fram. Det är ett aktivt och ansvarsfullt sätt att\r\nangripa miljöproblem, och det står i samklang med\r\narbete för ökad välfärd.  Motsatsen har allför länge\r\nvarit rådande -- ett centralplaneringens synsätt där\r\nstaten gratis, ibland med inslag av koncessioner,\r\ntillhandahåller naturen. Den fulla effekten av ett\r\nsådant ekonomiskt system kan studeras söder om\r\nÖstersjön.</pre><pre>Trafikinvesteringarna måste ske utifrån ett\r\nsamhällsekonomiskt beslutsunderlag, där alla\r\nkostnader och intäkter över tiden vägs samman.\r\nDet gäller också svårmätbara kostnader som\r\nmiljöpåverkan, trafiksäkerhet och regionala\r\neffekter. Varje trafikslag skall bära sina\r\nsamhällsekonomiska kostnader. De ekonomiska\r\nstyrmedel vi förordar genom att sätta ett pris på\r\nmiljön kan innebära effektiva insatser för att\r\nkomma till rätta med miljöproblem. Men styrmedel\r\nskall utformas generellt. Styrmedel skall inte heller\r\nvara konstruerade som rena inkomstkällor för\r\nstatskassan. Då kommer de i och för sig att ge stora\r\nintäkter, men inte annat än små positiva\r\nmiljöeffekter.</pre><pre>Fru talman! För att få ett ekonomiskt sunt,\r\nmarknadsekonomiskt fungerande trafiksystem som\r\nstadigt minskar sin miljöpåverkan, måste olika\r\ntrafikgrenar ges ett ökat kostnadsansvar och stå på\r\negna ekonomiska ben. Offentliga aktörer skall i\r\nstörre utsträckning jämställas med privata så att\r\nmonopol och privilegier avskaffas. Trafiknäringen\r\nkännetecknas fortfarande enligt folkpartiets\r\nuppfattning av allför många regleringar,\r\nkoncessioner m.m. Steg för steg har vi drivit\r\nsocialdemokraterna framför oss. Exemplena är\r\nlätta att hitta.</pre><pre>Det kan gälla telepolitiken, som vi skall komma till\r\nsenare i dag. Det kan gälla avregleringen av taxi,\r\nsom vi också kommer att beröra senare, och\r\navreglering av än den ena, än den andra\r\ndelbranschen och delsektorn. Det kan även gälla\r\nstora strukturellt riktiga förändringar, t.ex. att\r\nskilja banverk från trafikutövare inom\r\njärnvägsbranschen. Steg för steg har\r\nsocialdemokraterna motvilligt och långsamt\r\ntvingats inse det ofrånkomliga i en ny färdriktning.\r\nÄnnu står de segt fast vid förlegade teorier och\r\nmotsätter sig många förslag. Därför, fru talman,\r\nmåste marken ånyo brytas många gånger. Jag yrkar\r\nbifall till reservation 1 och 9.</pre><pre>Fru talman! Det finns även de som inte inser fakta.\r\nJag tror inte att allmänheten har fått klart för sig att\r\nvi står här i Sveriges riksdag i dag och på fullt allvar\r\nbehandlar förslag om att förbjuda fordon som drivs\r\nmed fossila bränslen. Nya sådana bilar skall vara\r\nförbjudna om litet mer än nio år. På fullt allvar\r\nkommer det om några minuter att yrkas bifall till\r\nkanske genomdiskuterade och övervägda förslag\r\nom att vägtrafiken -- utan hänsyn till vilken\r\nframdrivningskälla som skall användas -- måste\r\nminskas med minst 25 %, redan om litet mer än\r\nfyra år. Sådana är alternativen i dag i riksdagen till\r\nen liberal trafikpolitik.</pre><pre>Jag måste därför ställa följande frågor till\r\ntrafikutskottets ordförande. Hur kan det komma\r\nsig att socialdemokraterna inte kraftfullt tar\r\navstånd från sådan rent samhällsomstörtande\r\npolitik? Vaför vill inte socialdemokraterna slå hål\r\npå mytbildningen om att vi obevekligt måste\r\nunderordna oss centralistisk nolltillväxtpolitik eller\r\navveckla vägtrafiken med sådan fart? Varför\r\nfastnar socialdemokraterna i utredningskvarnen i\r\nstället för att ge klara besked om sin inriktning och\r\nförsöka att någon gång gå framför ledet, inte alltid\r\nhänga som sista vagnen efter?</pre><pre></pre><pre>Anf. 49 RUNE THORÉN (c):</pre><pre>Fru talman! I talarlistan står jag antecknad för 15\r\nminuter. Jag tänker inte utnyttja den tiden,\r\neftersom denna fråga tidigare har diskuterats\r\nmycket. Jag tänker återupprepa en del saker när\r\ndet gäller vad vi står för.</pre><pre>Föreliggande betänkande behandlar motioner som\r\nväckts under allmänna motionstiden i år med krav\r\npå förändringar av trafikpolitikens mål och\r\ninriktning.</pre><pre>Från centerns sida har vi inget att erinra mot de\r\növergripande mål för trafikpolitiken som riksdagen\r\nlade fast, nämligen att medborgarna och\r\nnäringslivet i landets olika delar skall erbjudas en\r\ntillfredsställande, säker och miljövänlig\r\ntrafikförsörjning till lägsta möjliga\r\nsamhällsekonomiska kostnader. Det tycker vi är\r\nbra.</pre><pre>Problemet är att regeringens politik emellertid inte\r\nleder till att dessa mål kan uppnås.</pre><pre>Vi vet t.ex. att trafiken i våra storstäder förorsakar\r\nstora miljöstörningar. Regeringen har haft två\r\nutredningar som har gällt dessa frågor --\r\nSTORKEN, storstadstrafikkommittén, och\r\nMiljöprojekt Göteborg. Båda dessa utredningar --\r\nen av dem satt jag själv med i -- kom fram till att\r\nman måste vidta rejäla satsningar på\r\nkollektivtrafiken och en del andra saker om hur\r\nman kan tänkas finansiera en utbyggnad av\r\nstorstadstrafiken. Det viktigaste var således rejäla\r\nsatsningar på kollektivtrafik. I denna kammare har\r\nvi ännu inte sett något resultat av dessa utredningar.</pre><pre>Vi är väl ändå rätt överens om att det är nödvändigt\r\natt den spårburna trafiken får spela en större roll än\r\nvad den gör nu. Det gäller såväl godstranporter som\r\npersontransporter. Men för att detta skall kunna\r\nske måste järnvägsnätet rustas upp och byggas ut.\r\nDet är självklart inte möjligt att en järnväg som\r\nbyggdes för hundra år sedan i dag skall kunna\r\nkonkurrera med moderna motorvägar.</pre><pre>SJ har för sin del krävt att staten via banverket skall\r\nsatsa minst 40 miljarder på en järnvägsutbyggnad\r\nfram till sekelskiftet. Det är ett krav som allt fler i\r\ndenna kammare börjar ställa sig bakom. Det är\r\nbara regeringen -- det är tyvärr naturligtvis inte\r\n''bara'' -- och moderaterna som ännu inte velat\r\nkännas vid att vi behöver bygga ut järnvägen på\r\ndetta sätt.</pre><pre>Märk väl att jag säger ''behöver'' bygga ut. Jag\r\ntycker att vi skulle kunna komma en bra bit på väg\r\nom vi åtminstone var överens om själva\r\ninvesteringsbehovet, sedan kan vi diskutera hur\r\nfinansieringen skall gå till. Det skulle vara mycket\r\nbra om vi kom överens om att denna investering är\r\nriktig och att den behövs, på samma sätt som SJ har\r\nsagt.</pre><pre>Den moms som kollektivtrafiken kommer att\r\ndrabbas av utgör väl inte heller bästa sättet att leva\r\nupp till målsättningen om en bra kollektivtrafik.\r\nSåväl SJ som länsbolagen har reagerat starkt mot\r\ndenna pålaga. Risk föreligger för neddragningar av\r\ntrafik och därmed en övergång till ökad biltrafik --\r\ntvärtemot den målsättning vi har varit överens om i\r\ndenna kammare.</pre><pre>Regeringen har tillsatt tre förhandlare i\r\nstorstadsregionerna för att söka komma fram till en\r\nlösning av trafikproblemen och finansieringen. Vi\r\nfår se vad som kommer fram vid de tre\r\nförhandlarnas arbete. Jag skall därför inte orda\r\nsärskilt mycket om detta nu.</pre><pre>Ett annat område som har stor betydelse där\r\nregeringen i stort sett har varit handlingsförlamad\r\ngäller satsningen på alternativa bränslen. Det\r\nskulle framför allt förbättra luften i våra\r\nstorstadsområden om vi i dag skulle ha en storskalig\r\nframställning av etanol. Det hade varit en stor\r\ntillgång för vårt land. Tyvärr kan man bara\r\nkonstatera att aktiviteten även på detta område är\r\nalltför liten från regeringens sida.</pre><pre>Socialdemokraternas ovilja att satsa ordentligt på\r\ninfrastrukturen är att beklaga. Från centerns sida\r\nvill vi ha rejäla investeringar, men vi anser också att\r\ndet i dag saknas relevanta beräkningsmodeller för\r\natt man skall kunna göra en fullständig\r\nsamhällsekonomisk analys av olika investeringar.\r\nDetta tar vi upp i reservation nr 5 tillsammans med\r\nvänstern och miljöpartiet.</pre><pre>Vi tycker också att det är viktigt att kommunernas\r\nkompetens utvidgas i syfte att förstärka\r\nkommunernas möjligheter att minimera trafikens\r\nmiljöpåverkan och trängseleffekt. Detta handlar\r\nreservation nr 6 om.</pre><pre>Vi i centern anser att det är viktigt med en\r\nparlamentariskt förankrad översyn av\r\nmyndighetsorganisationerna på transportområdet.\r\nDet finns i dag en del bekymmer som via oss här i\r\nriksdagen så att säga går vidare. Jag tänker på de\r\nmedel som i dag avsätts till vägverket, och av vilka\r\nen del är avsedda för kollektivtrafik. Ett annat\r\nbekymmer är det som vi har upplevt under det\r\ngångna riksdagsåret, nämligen transportrådets\r\nbeställning till SJ för statens räkning av trafik. Av\r\nden anledningen tycker jag att det är mycket viktigt\r\natt det sker en samlad översyn av dessa centrala\r\norganisationer för att vi skall se på vilket sätt de\r\nmålsättningar som vi står för bäst gagnas. Därför är\r\nen översyn befogad, vilket vi uttrycker i reservation\r\n13.</pre><pre>Sammanfattningsvis vill jag säga att det bästa vore\r\natt man ställer sig bakom de 40 miljarder för\r\ninvesteringar som banverket vill ha fram till\r\nsekelskiftet, att man tar bort momsen på\r\nkollektivtrafik och att man satsar på alternativa\r\nbränslen. Det är en resultatpolitik som gör det\r\nmöjligt att leva upp till riksdagens målsättning om\r\nen bra trafik.</pre><pre>Fru talman! Jag vill avsluta med att säga att vi från\r\ncentern naturligtvis står fast vid de reservationer\r\nsom våra företrädare avgett i utskotten. Men med\r\nden nya ordning vi har här i kammaren nöjer jag\r\nmig med att yrka bifall till reservation 2.</pre><pre>Anf. 50 GÖREL BOHLIN (m) replik:</pre><pre>Fru talman! Jag måste säga att jag blir ganska\r\nförvånad när jag hör Rune Thorén beskylla oss\r\nmoderater för att inte vilja göra några som helst\r\ninvesteringar i järnvägstrafiken. Jag vill påminna\r\nom den uppgörelse som gjordes i trafikutskottet vid\r\nbudgetbehandlingen. Då var utskottet enigt om att\r\ndet skulle ske extra satsningar på järnvägen. Det\r\ninnebär att de prioriteringar som statens järnvägar\r\nhar föreslagit sker, i första hand gäller det\r\nArlandabanan, Mälarbanan och Västkustbanan.</pre><pre>Vi moderater tycker alltså att man skall lägga\r\npengar på lönsamma projekt. Men vi tycker inte att\r\nman skall lägga alla pengar som finns på järnvägen,\r\nutan vi tycker att man skall satsa pengar så att säga\r\npå bredden i infrastrukturen. Det innebär att man\r\näven skall satsa på ett vägnät som är differentierat\r\noch så konstruerat att trafiken löper jämnt och\r\nsmidigt och att man skall satsa på en flygtrafik som\r\nnår landets alla delar. Då får man inte satsa ensidigt\r\npå ett trafikslag.</pre><pre>Anf. 51 RUNE THORÉN (c) replik:</pre><pre>Fru talman! Rätt skall vara rätt, och jag erkänner\r\natt moderaterna gick med på satsningar vid den\r\nsista behandlingen i utskottet. Vad jag sade var att\r\ndet här i kammaren fortfarande inte finns en\r\nuppställning bakom SJs fyrtiomiljardersprojekt.\r\nVisst vore det bra om vi kunde få en mer säker\r\nframförhållning, dvs. att vi ser om de investeringar\r\nsom skall göras för dessa 40 miljarder är bra. Då\r\nblir det en bättre planering för banverket och för\r\nSJ. Det är därför jag hoppas att det så småningom\r\nkommer att finnas en majoritet som säger att den\r\nstår bakom investeringsplaneringen på 40 miljarder\r\nfram till sekelskiftet. Sedan kan vi på olika sätt\r\nförsöka finansiera detta. Men jag tror att även\r\nGörel Bohlin håller med om att det blir en bättre\r\nstadga i det hela om man inte bara kör år från år.</pre><pre>Jag vill även säga att vi från centern vill satsa på\r\nannat än järnvägar. Vi vill satsa även på t.ex. vägar.\r\nDet framgår av protokollet och av motionerna.</pre><pre>Anf. 52 VIOLA CLAESSON (v):</pre><pre>Herr talman! På inget annat område i samhället går\r\ndet att vidta så bra, så snabba och så effektiva\r\nåtgärder för att förbättra miljön som just på\r\ntrafikområdet. Jag tror att de flesta kan instämma i\r\ndet. Men trots att de flesta är överens om den här\r\nuppfattningen så märktes det ganska tydligt i slutet\r\nav förra året att regeringen har börjat lägga om\r\nuppfattning och stil när det gäller dessa frågor. Och\r\nGeorg Andersson gick ut i januari förra året på\r\nVTIs forskardagar och sade att transportpolitiken i\r\nfortsättningen kommer att betraktas som en del av\r\nnäringspolitiken. Han sade även att pengar i\r\nfortsättningen i större utsträckning skulle tas från\r\ntrafikanterna och att marknadsanpassningen skulle\r\nbli ännu värre än tidigare. Detta var ett slags signal\r\nsom jag tycker har fått genomslag på många sätt i\r\ndet som har hänt sedan dess.</pre><pre>När trafikutskottet den 25 augusti i år justerade\r\nbetänkande 3 som vi nu diskuterar visste vi inte\r\nriktigt vad som skulle komma. Visserligen hade\r\nsocialdemokraterna och folkpartiet drivit igenom\r\nen ny skattepolitik, som bl.a. innebär att\r\nkollektivtrafiken skall momsbeläggas. Vad vi har\r\nfått veta sedan den 25 augusti är hur den nya\r\nmomsen kommer att slå på de olika trafikslagen. På\r\nfinansdepartementet har man nu sagt att höjningar\r\nför SJ av biljettpriserna på 16--17 % är befogade för\r\natt det skall gå ihop med tanke på den nya momsen.\r\nDet är alltså ett steg i helt omvänd riktning mot vad\r\nregeringen och socialdemokraterna har sagt sig\r\nvilja göra. De har sedan länge utlovat en\r\nmiljöanpassad trafik. Birgitta Dahl är den som\r\nvarje gång som vi har debatterat detta har hållit\r\nmed om att det behövs en helt ny struktur på\r\ntrafikområdet.</pre><pre>Herr talman! Det är ganska stora ord. Sedan må\r\nsådana som Anders Castberger kalla det för\r\nsamhällsomstörtande. Men i så fall behövs det en\r\nsådan samhällsomstörtande verksamhet, dvs. att\r\nman förändrar trafikpolitiken mycket radikalt.</pre><pre>Men det är inte bara momsen på kollektivtrafiken\r\nsom kommer att slå igenom och drabba miljön,\r\nutan det är också det som står i betänkandet om att\r\nregeringen har tillsatt en utredning som\r\nförutsättningslöst skall se över möjligheterna till\r\nökad näringslivsmedverkan och avgiftsfinansiering\r\ninom väg- och järnvägssektorerna. Såvitt jag\r\nförstår, och Birger Rosqvist kan svara på det sedan,\r\navses den snabbutredning som Tony Hagström fick\r\näran att ta hand om och vara ensamutredare i. Nu\r\nvet vi också vad den går för. Det visste vi inte den\r\n25 augusti när vi justerade betänkandet.</pre><pre>Vad vill herr Hagström göra med trafiken? Hans\r\nbrutala utspel i dessa frågor, för att använda en\r\nfacklig representants uttryck, presenterat i en SOU\r\nmed namnet Finansiering av vägar och järnvägar,\r\noch som nu finns tillgänglig, är katastrofalt. Hans\r\narrogans i synen på kollektivtrafiken och\r\njärnvägstransporterna får bara inte leda till att\r\nregeringen säger ja till de förslag som han har\r\nväckt. Det skulle betyda, herr talman, att\r\njärnvägstrafiken får stryka på foten ytterligare\r\ndärför att trenden, som man säger, är att\r\nvägtrafiken kommer att öka mycket kraftigt fram\r\ntill år 2000. När det gäller järnvägstrafiken skulle\r\ndet vara intressant att satsa på bara det som Görel\r\nBohlin kallar lönsamma delar, t.ex. Arlandabanan,\r\nsträckan Göteborg--Stockholm och möjligen också\r\nsträckan Malmö--Stockholm. Jag menar att detta är\r\nen syn på trafiken och miljön som ingen har rätt att\r\nacceptera. Det betyder att man hädanefter skall\r\nräkna i rent företagsekonomiska termer när man\r\nbedömer vilka trafikpolitiska insatser som måste\r\ngöras.</pre><pre>Vi kommer senare att debattera betänkandet som\r\nhandlar om telepolitiken. Det är på samma sätt i\r\nfråga om det, dvs. att sedan vi justerade det\r\nbetänkandet har samme herr Hagström gjort ett\r\nutspel som rubbar alla tidigare beslut som\r\nriksdagen och andra instanser har fattat. Tony\r\nHagström vill att televerkets miljarder skall bli\r\nasfalt, för att uttrycka det enkelt. Det kan vi alltså\r\ninte gå med på.</pre><pre>Om man nu radikalt vill förändra trafikstrukturen\r\nför miljöns skull och också av rättviseskäl,\r\nregionalt, socialt och ekonomiskt, bör man ställa\r\nupp på de förslag som vänsterpartiet har framfört\r\ni riksdagen under flera år. Det behövs naturligtvis\r\nkraftfulla satsningar på järnvägen. Det räcker\r\ntyvärr inte ens med de 40 miljarder som SJ talar om,\r\nutan det behövs de 60 miljarder för nyinvesteringar\r\nsom banverket har redovisat i sin\r\nbehovsinventering men som banverket tyvärr inte\r\nvill driva som en aktiv fråga. Det finns alltså i\r\nbanverkets behovsinventering krav motsvarande 60\r\nmiljarder fram till år 2000 för nyinvesteringar på\r\njärnvägen. Det är viktigt att komma ihåg detta.\r\nSådana förslag har också vänsterpartiet ställt i olika\r\nmotioner. Därtill kommer ett stort antal miljarder\r\nför reinvesteringar för att banorna inte skall\r\nförfalla -- de som vi hoppas skall användas i\r\nfortsättningen.</pre><pre>Vi säger nej till moms på kollektivtrafiken,\r\neftersom vi inser, precis som SJ-chefen Stig\r\nLarsson, att det kommer att bli alldeles för dyrt för\r\nSJ att upprätthålla trafik på en mängd banor.\r\nDärför har SJ beslutat att fr.o.m. den 7 januari\r\nnästa år dra ner på trafiken med 10 % inom\r\njärnvägsområdet. Det är helt oacceptabelt. Men\r\ndet behövs, även om man nu gör en kraftfull\r\nutbyggnad av kollektivtrafiken, såsom\r\nvänsterpartiet har föreslagit, också satsningar på\r\nsjöfarten, för sjöfarten skulle kunna ta över mycket\r\nmer av landsvägstrafiken. Tydligen finns det också\r\nen utredning på gång, men där har man väntat tills\r\nnäringslivet började bli intresserat av att frakta mer\r\ngods genom sjöfarten med att studera vilka\r\nmöjligheter som skulle kunna finnas. Vi menar inte\r\natt man skall föra över gods från järnvägen utan\r\nframför allt från landsvägen. Då det gäller sjöfarten\r\ngår det att göra mycket mer med dagens teknik för\r\natt minska utsläppen och därmed göra en bra\r\nmiljösatsning. Men även om alla dessa satsningar\r\ngjordes på spårbunden trafik och sjöfart kommer\r\ndet att finnas bilar och vägtrafik även i\r\nfortsättningen -- det är fullständigt självklart.\r\nNyttotrafiken behövs, och den biltrafik som\r\nkommer att finnas kvar, tunga fordon och\r\npersonbilar, måste göras så ren och tekniskt\r\nfulländad när det gäller miljöinsatser som det\r\nnågonsin går.</pre><pre>Vänsterpartiet har krävt att vi skall ta fasta på de\r\nförslag som man i varje fall i delar av USA försöker\r\ngenomföra. Därför har vi sagt att fossila bränslen i\r\nnya bilar fr.o.m. år 2000 bör förbjudas i Sverige. Då\r\nräknar vi med att med en sådan plan bör alla sådana\r\nbilar vara utanför trafiken redan år 2010. Detta är\r\nden del av konkreta miljöinsatser på trafikområdet\r\nsom måste till om inte det som påpekas i många\r\nlarmrapporter som kommer från länen i landet och\r\ni utredningar som har suttit skall få fullt genomslag,\r\nför då är vi framme vid en ekologisk katastrof.</pre><pre>Betänkandet kallas TU3 Vissa trafikpolitiska\r\nfrågor. Trots att vi diskuterat frågorna flera gånger\r\nunder våren rymmer betänkandet rubriken\r\n''Trafikpolitikens mål och inriktning''. Där talar\r\nman om de stora trafikpolitiska frågorna. I\r\nreservation 3 tas dessa frågor upp samt de krav som\r\nvänsterpartiet har ställt på en miljöanpassad\r\ntrafikpolitik. Jag ställer mig bakom alla de\r\nreservationer som vänsterpartiet har signerat, men\r\njag ber att särskilt få yrka bifall till reservationerna\r\n3, 5 och 10.</pre><pre>Anf. 53 ANDERS CASTBERGER (fp)\r\nreplik:</pre><pre>Herr talman! Det behövs en samhällsomstörtande\r\npolitik, säger Viola Claesson, en vänsterpartist som\r\ninte huttlar med sin kommunistiska samhällssyn.\r\nDet kan låta käckt, men i själva verket är det\r\nbetydligt allvarligare än så. I nästa andetag säger\r\nViola Claesson: Ingen här har rätt att acceptera att\r\nvi skall ha en ekonomisk och marknadsekonomisk\r\nsyn på vägtrafik och järnvägspolitik. Jo visst, icke i\r\nett kommunistiskt samhälle men här, Viola\r\nClaesson, har vi inte bara rätt att acceptera det utan\r\nt.o.m. får förespråka en sådan syn på\r\ntrafikpolitiken. Det innebär också den enda äkta\r\njärnvägsvänliga politiken att man ser till att\r\njärnvägsverksamhet såväl som alla andra trafikslag\r\nskall stå på egna ben, med en sund\r\nmarknadsekonomisk syn i botten.</pre><pre>Vidare säger Viola Claesson: Det går att\r\ngenomföra snabba åtgärder inom trafikområdet\r\nsom är bra för miljön. Det är där det går som bäst.\r\nVisst, men vi måste hålla oss till verkligheten, Viola\r\nClaesson. Verkligheten är den att en\r\nsocialdemokratisk regering med stödpartiet\r\nvänsterpartiet i många år har motsatt sig\r\nmiljömässiga effektiva insatser i trafikpolitiken.\r\nVem är det då som förlorar på vänsterpartiets\r\nförslag om att vi inte skall få ha nya bilar med fossila\r\nbränslen om bara snart nio år? Jo, de vanliga\r\nmänniskorna i det svenska samhället.</pre><pre>Anf. 54 GÖREL BOHLIN (m) replik:</pre><pre>Herr talman! Viola Claesson uttryckte sig litet\r\nföraktfullt över att jag hade talat om satsningar på\r\nlönsamma projekt inom järnvägen. Precis som\r\nAnders Castberger tror jag att det är alldeles\r\nnödvändigt att man satsar på just lönsamma\r\nprojekt, helst företagsekonomiskt lönsamma\r\nprojekt. Det är till nytta för hela samhället. Om vi\r\ninte gör det utan satsar på sådant som är olönsamt,\r\nskulle det till slut sluka alla våra resurser, det som\r\nvi faktiskt har byggt upp vår välfärd med.</pre><pre>Viola Claesson vurmar, förstår jag, för ett\r\nsocialistiskt system, ett system som förkväver\r\nmänniskors initiativ och skapande. Ett sådant\r\nsystem innebär en uppslukande, icke-fungerande\r\noffentlig verksamhet och en ofantlig byråkrati. Det\r\nslukar alla resurser som eventuellt produceras i ett\r\nsocialistiskt system.</pre><pre>Det är viktigt att vi här motverkar den offentliga\r\nsektorns ansvällning och de tendenser till\r\nbyråkratisk ansvällning och tendenser till att\r\npolitiker skall lägga sig i allting som ju faktiskt finns\r\näven här i Sverige. Så litet som möjligt skall vi\r\nläggas oss i, så effektivt och så lönsamt som möjligt\r\nskall det vara, Viola Claesson!</pre><pre>Anf. 55 VIOLA CLAESSON (v) replik:</pre><pre>Herr talman! Anders Castberger och Görel Bohlin\r\nkan ta det alldeles lugnt. Hur i all sin dar skulle det\r\ngå att genomföra en revolution i Sverige med ett\r\nhelt nytt samhällssystem via trafikpolitiken, Anders\r\nCastberger? Det börjar bli litet löjligt med den typ\r\nav inlägg som vi nyss hörde.</pre><pre>Jag refererade till Anders Castbergers vokabulär\r\ntidigare när han talade om att de som vill ha en\r\nmiljöanpassad trafikpolitik står för en\r\nsamhällsomstörtande verksamhet. Då säger jag att\r\njag naturligtvis står för en samhällsomstörtande\r\nverksamhet, för dessa saker har jag kämpat för i\r\n20--30 år vid det här laget. Jag kan lova både\r\nAnders Castberger och Görel Bohlin att jag tänker\r\nfortsätta med det. Många människor utanför det\r\nhär huset stödjer mig och vänsterpartiet i den\r\nkampen, så det är ganska lätt.</pre><pre>Sedan till detta med lönsamhet. Vet ni inte ens att\r\nlönsamhet kan betyda olika saker? Jag talade om\r\nen samhällsekonomisk lönsamhet. Ni talar om\r\nföretagsekonomiska kalkyler som om ett\r\njärnvägsföretag som skall försörja hela landet med\r\nbra järnvägar skulle kunna jämföras med\r\nexempelvis ett företag som Volvo. Det är\r\nnaturligtvis omöjligt, eftersom ni själva har ställt\r\nupp bakom de beslut som riksdagen har fattat om\r\natt trafikförsörjningen både skall vara\r\nmiljöanpassad och stå för regional rättvisa. Hur\r\nskall ni ha det egentligen? Vill ni att vi skall riva upp\r\nde besluten, som riksdagen har fattat förut? Då\r\nhoppas jag att ni står ensamma när den dagen är\r\növer.</pre><pre>Så till samarbetet med socialdemokraterna, Anders\r\nCastberger! Hur var det med momsen på\r\nkollektivtrafiken? Vem drev igenom det beslutet?\r\nSom vanligt när det gäller den här typen av åtgärder\r\när det socialdemokratiska samarbetet med ett eller\r\nflera borgerliga partier det typiska. Och de\r\nåtgärderna har ännu aldrig gått i miljövänlig\r\nriktning -- för då finns det andra partier, som\r\nvänsterpartiet, miljöpartiet och centern, att stödja\r\nsig på i den här kammaren. Försök inte att dupera\r\npå det sättet!</pre><pre></pre><pre>Anf. 56 ANDERS CASTBERGER (fp)\r\nreplik:</pre><pre>Herr talman! Visst är det löjligt av Viola Claesson\r\natt använda ett språkbruk som innebär att ingen\r\nskulle ha rätt att acceptera ett\r\nmarknadsekonomiskt synsätt inom trafiksektorn.\r\nDet är det som är löjligt, men inte desto mindre\r\nmycket farligt, när det visar sig att det i sin\r\nförlängning faktiskt pekar på den ideologi som\r\nViola Claesson så länge har omfattat och som hon\r\nmed all sin förmåga försöker pracka på oss andra.</pre><pre>Hur var det, Viola Claesson? Vilken regering var\r\ndet som satt när man år efter år motsatte sig\r\nkatalytisk avgasrening på begagnade bilar? Vilken\r\nregering är det som år efter år har motarbetat\r\nstimulansbidrag för höjd skrotpremie för att man\r\nskall utsortera gamla bilar? Vilken regering är det\r\nsom har motarbetat -- och t.o.m. sagt nej till --\r\ninförande av katalytisk avgasrening på nya bilar\r\nredan 1985? Vilken regering är det som har sett till\r\natt vi inte har fått de stränga avgasregler för den\r\ntunga dieseltrafiken som vi skulle ha behövt för\r\nlänge sedan? Jo, en socialdemokratisk regering,\r\nsom år efter år har kunnat sitta genom s.k.\r\narbetarstöd av vänsterpartiet kommunisterna.\r\nSådan är politiken i det svenska samhället, och det\r\nkan inte Viola Claesson komma ifrån genom att\r\nbara säga att hon har röstat nej i den ena eller andra\r\nfrågan.</pre><pre>Så har vi det här med momsen på kollektivtrafiken.\r\nVisst kände Viola Claesson i augusti till hur\r\nskatteomläggningen skulle vara utformad. Det\r\nröstade vi om i den här kammaren redan i mitten av\r\njuni. Då röstade vi också om i vilken ordning\r\nmomsen skulle införas. Kollektivtrafiken skulle då\r\nfå vänta ända till årsskiftet för att därmed få ett\r\nförsprång framför alla andra trafikslag innan\r\nmomsen infördes. Momsen står för 13--15 % av de\r\nhöjningar av biljettpriset som måste ske om man\r\nkompenserar sig fullt ut. Alla andra\r\nkostnadsökningar beror på det enskilda företaget,\r\noch i förlängningen på en dålig ekonomisk politik\r\nav sittande regering.</pre><pre>Anf. 57 GÖREL BOHLIN (m) replik:</pre><pre>Herr talman! Det som Viola Claesson förespråkar\r\nhär i kammaren, i olika motioner och i\r\ntrafikutskottet, är i själva verket satsningar på en\r\nrad olönsamma projekt. Jag betraktar dem som\r\nolönsamma, och det går att räkna fram att de är\r\ndefinitivt olönsamma, även om man skulle räkna på\r\nden samhällsekonomiska lönsamheten -- för det är\r\nsådana projekt som är rent destruktiva som Viola\r\nClaesson förespråkar. Det finns alltså gränser för\r\nvilka pengar man skall satsa på järnvägstrafik. Och\r\ndet verkar till sist som om\r\nfinansieringsmöjligheterna är någonting totalt\r\nunderordnat. Det finns aldrig några\r\nfinansieringsförslag som vi har att ta ställning till.</pre><pre>Herr talman! Jag vill göra en ändring i mitt\r\nhuvudanförande. I mitt huvudanförande yrkade jag\r\nbifall till reservationerna 1, 9 och 12. Men jag vill\r\nformulera mig något annorlunda för att därmed\r\nförkorta arbetet för presidiet. Jag säger alltså i\r\nstället att vi står bakom alla tre reservationerna\r\nmen yrkar bifall till reservation 1. Och när det\r\ngäller reservation 1 kommer jag att begära\r\nrösträkning.</pre><pre>Anf. 58 VIOLA CLAESSON (v) replik:</pre><pre>Herr talman! Anders Castbergers inlägg börjar\r\nrent av bli absurda. Han står och räknar upp allt vad\r\nden socialdemokratiska regeringen har gjort. Det\r\nmåste ju Anders Castberger rikta till Georg\r\nAndersson, den ende regeringsföreträdare som\r\nfinns här i lokalen. Det är inte en socialistisk\r\nregering. Vi har aldrig haft någon socialistisk\r\nregering i det här landet. De regeringar vi haft har\r\nvarit hur marknadsanpassade som helst.</pre><pre>Och är det någon som har visat sig samarbetsvillig i\r\nförhållande till denna regering som införde\r\nårhundradets skattereform, som drabbar så många\r\noch på så felaktigt sätt, så är det ju folkpartiet.\r\nFörsök inte prata om någonting helt annat när jag\r\ntalar om momsen på kollektivtrafiken, som Anders\r\nCastberger var med och genomförde tillsammans\r\nmed socialdemokraterna!</pre><pre>Så till Görel Bohlin, för att få litet rätsida på\r\ndebatten! Ibland är det bra med litet överslag -- och\r\ndet kan drabba oss alla. Men när det gäller\r\nuttrycket ''destruktiva satsningar som Viola\r\nClaesson har föreslagit'' vill jag säga: Ge mig ett\r\nenda exempel på vad som är en destruktiv satsning\r\noch som jag och mitt parti kallar för en miljöpolitisk\r\ntrafiksatsning! Vad är destruktivt? Jag tror att det\r\när bra om de som gärna reser med tåg och på annat\r\nsätt miljövänligt får reda på vad det är som är\r\ndestruktivt i de här sammanhangen.</pre><pre>Så tror jag att ni har missuppfattat en sak mycket\r\nallvarligt. Menar ni verkligen att trafiken i det här\r\nlandet i huvudsak är genomreglerad och styrd på\r\nnågot planhushållningsmässigt sätt? Själva\r\nförfäktar ni ju idén att biltrafiken gärna kan få öka\r\nytterligare. Det är ett slags låtgåpolitik, som\r\ninnebär att landsvägstrafiken kommer att kväva oss\r\nom den får fortsätta att öka som den gör nu.</pre><pre>Vad är det i landsvägstrafiken -- när det gäller de\r\ntunga transporterna eller personbilstrafiken -- som\r\nhar det minsta inslag av socialism? Där får ju de\r\nkapitalistiska idéerna blomma fullt ut. Är det inte\r\nså, Anders Castberger? Jag tycker att det har gått\r\nför långt, bl.a. av miljöskäl. Jag vill minska\r\nbilismen och öka den miljövänliga trafiken.</pre><pre>Andre vice talmannen anmälde att Anders\r\nCastberger och Görel Bohlin anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 59 KJELL DAHLSTRÖM (mp):</pre><pre>Herr talman! Tack för att jag med kort varsel får\r\ngå in i stället för den förhindrade Roy Ottosson och\r\nsvara för miljöpartiets syn på vissa trafikpolitiska\r\nfrågor!</pre><pre>Man kan inte tala om vissa trafikpolitiska frågor här\r\nutan att konstatera att socialdemokraterna och\r\nkommunikationsministern kommer med ett paket\r\ntill riksdagen med det sämsta tänkbara förslag till\r\ntrafikutveckling i det här landet som har skådats på\r\når och dag, nämligen Öresundsbron. Även om det\r\nförslaget inte står i det här betänkandet, har det ju\r\ndirekta kopplingar till de trafikpolitiska frågor som\r\ndiskuteras i betänkandet. Jag vill därför ta förslaget\r\nsom en utgångspunkt.</pre><pre>Vad man föreslår är en sammanblandning av\r\nbiltrafik och järnväg, som innebär att man tror att\r\nman skall kunna lösa båda frågorna på något sätt.\r\nMen i själva verket låter man järnvägen bli gisslan\r\nför att man skall kunna fortsätta att bygga ut den\r\nbiltrafik som man i vackra ordalag med ''prefixet''\r\nmiljö säger sig vilja dämpa i alla möjliga\r\nsammanhang.</pre><pre>Det finns självfallet mycket starka motstående\r\nintressen i trafikpolitiken här i landet. Anders\r\nCastberger försöker tränga sig in i debatten i\r\nsluggerstil mot Viola Claesson i synnerhet och\r\nmiljörörelsen i allmänhet, såvitt jag förstår. Han\r\nuttryckte sig ungefär så, att transporter har något\r\ngott i sig, och menar att det är alldeles förkastligt\r\natt som vi föreslå en 25-procentig minskning av\r\nbiltrafiken.</pre><pre>Jag kan bara konstatera att biltrafiken i västra\r\nSkåne genom de i och för sig för vår del välkomna\r\nbensinprishöjningarna faktiskt redan efter ett par\r\nmånader har minskat med 4 %. De trafikpolitiska\r\nmålsättningar som vi här för fram är alltså inte\r\nomöjliga.</pre><pre>De motstående intressena i trafikpolitiken följer\r\nuppenbarligen inte det gamla vänster--höger-\r\nmönstret. Jag vill nästan skratta när jag tänker på\r\ndet replikskifte som varit. Det är främst\r\nmoderaterna och folkpartiet som på detta vis så att\r\nsäga försöker slå in sig här. Jag tycker att Viola\r\nClaessons uttalande har en poäng. Hon ifrågasatte\r\nju vem som har varit mest villig att samarbeta med\r\nregeringen och undrade om det inte helt enkelt är\r\nAnders Castbergers parti som varit det.</pre><pre>När det gäller de motstående intressena i\r\nmiljöpolitiken har vi på ena sidan, grovt räknat,\r\nvänsterpartiet, centerpartiet och miljöpartiet. På\r\nandra sidan har vi moderaterna, folkpartiet och\r\nsocialdemokraterna. Det står ganska klart. Men\r\nbeträffande miljöintresset kan starka inbrytningar\r\nnoteras i fråga om folkpartiet och\r\nsocialdemokraterna.</pre><pre>Vi vet ju att socialdemokraterna i fråga om\r\nÖresundsbron, för att återvända till och ägna en\r\nstund åt den frågan, är splittrade. Men vi får väl\r\nhoppas på en debatt i frågan, om nu\r\nsocialdemokraterna vågar lägga fram en\r\nproposition efter den pyrrusseger som de\r\ntillskapade på sin kongress.</pre><pre>Det finns alltså olika intressen som står mot\r\nvarandra när det gäller att dämpa resp. öka\r\nbiltrafiken. De som vill öka biltrafiken sveper in\r\nsina argument i ett allmänt miljöresonemang. Vi\r\nkan inte vara utan bilen, brukar\r\nkommunikationsministern säga. Därför behövs en\r\nbro osv. Å andra sidan finns det radikala\r\npartipolitiska lösningar. Det handlar då om\r\njärnvägen och om annan spårburen trafik.</pre><pre>Beträffande satsningar på järnvägen visar\r\nsamhällsekonomiska analyser klart att det skulle\r\nvara möjligt att satsa i den utsträckning som både\r\nSJ och de trafikradikala partierna önskar. Men de\r\nblå-röda partierna står emot detta.</pre><pre>Det finns ju en hel rad alternativ till den biltrafik\r\nsom man tror sig värna om. Som framgår av\r\nbetänkandet nämner vi kustsjöfarten. Flottningen\r\när kanske ett udda alternativ. Men flottningen är\r\nändå en möjlighet som man bör titta på i framtiden.</pre><pre>När det gäller just biltrafiken finns det också näst\r\nintill oprövade möjligheter. Jag har själv jobbat\r\nmed hyrbilssystem. Jag är övertygad om att det\r\nföretagsekonomiskt, samhällsekonomiskt och\r\nprivatekonomiskt skulle vara alldeles utmärkt om\r\nvi kunde utveckla biluthyrningen mera i vårt land.\r\nMen de styrande krafterna lyssnar helt enkelt inte.\r\nJag vet dock vad jag talar om, för jag har fått väldigt\r\nmånga samtal efter det att bensinpriserna började\r\nhöjas. T.o.m. Stockholms parkeringsbolag börjar\r\nfundera på om man inte skulle diversifiera sin\r\nverksamhet och i stället för att ''lappa'' bilar hyra ut\r\nnär folk behöver hyra en bil. Den typen av kreativt\r\ntänkande för att komma bort från bilismen tycker\r\njag är intressant. Sådana möjligheter borde\r\ndiskuteras mycket mera.</pre><pre>Dessutom finns det -- det har jag tidigare fört fram\r\nhär i kammaren -- helt nya tekniska innovationer.\r\nGenom dessa skulle vi kunna fjärma oss från det\r\nmassbilssamhälle som vi har byggt upp under\r\nhundra år. Framför allt tänker jag då på det s.k.\r\nspårbilskonceptet. Det systemet innebär att bilar\r\ngår på en typ av spår. Man behöver inte kommer i\r\nkonflikt med blommor, älgar, barn eller andra\r\nfordon. Ett sådant system skulle kunna vara\r\noerhört energisnålt. Det är möjligt att utveckla ett\r\nsådant system. Det skulle dessutom kunna betyda\r\nväldigt mycket för Sveriges tekniska profil ute i\r\nvärlden. Vi har ju kunnighet och teknik i vårt land.</pre><pre>I våras visade jag ett antal bilder på ett sådant här\r\nsystem här i kammaren. Jag gjorde mig nämligen\r\nbesväret att ta hit en del diabilder, som jag visade\r\nför en kammare som var ännu tommare än den vi\r\nser i dag. Men jag har inte fått en tillstymmelse till\r\nreaktion från kammarens ledamöter på detta. Jag\r\nvill dock framhålla att de tankegångar som jag\r\nframfört möter oerhört stor sympati och stort\r\nengagemang utanför denna kammare.</pre><pre>Om vi här i kammaren debatterar trafikpolitiken i\r\ndet här landet och det då inte går att föra fram nya\r\ntankar och få åtminstone ett hyggligt bemötande, är\r\ntrafikpolitiken fullständigt död -- med tanke på de\r\npolitiker som har den absoluta makten i dag.</pre><pre>Sedan har jag inte riktigt klart för mig alla aspekter\r\ni fråga om hur storstadsutredarna vill utveckla\r\ntrafiklösningar i våra storstäder. Det som jag hittills\r\nhar sett är precis vad man kunde ana: mer av\r\nsammanslagningar. Man föreslår mycket stora\r\ntunnlar i marken under Göteborg -- riksdagen skall\r\nju vara där i morgon och i övermorgon för att titta\r\npå det hela -- för Europaväg 6. Vidare föreslås\r\nkringfartsleder. Och inte minst är det fråga om\r\nÖresundsbron, som kommunalrådet Engqvist i\r\nMalmö fick från socialdemokraternas kongress.</pre><pre>Allt detta gastkramar ytterligare våra storstäder.\r\nDet handlar alltså om att satsa på precis samma\r\ntrafikpolitik som den som har lett till den negativa\r\nmiljöbelastning som vi i dag har i\r\nstorstadsområdena.</pre><pre>Men de svenska storstäderna behöver en helt annan\r\ntyp av trafikutveckling. Jag menar att det är med\r\ntekniska och organisatoriska radikala förändringar\r\nsom biltrafiken kan dämpas. Därmed skulle vi\r\nkunna få en verkligt miljövänlig storstadsmiljö och\r\näven trafikmiljö.</pre><pre>Med detta avslutar jag mitt med kort varsel\r\ntillkomna anförande. I första han yrkar jag bifall till\r\nvår reservation nr 4 i detta betänkande. I andra\r\nhand vill jag framhålla att vi stöder vänsterpartiet\r\noch centern; detta för att betona att det ändå finns\r\nen allmänt utbredd uppfattning om att det behövs\r\nen annorlunda trafikpolitik. Denna uppfattning\r\ndelas dock inte av folkpartiet, moderaterna och\r\nsocialdemokraterna.</pre><pre>Anf. 60 ANDERS CASTBERGER (m)\r\nreplik:</pre><pre>Herr talman! Kjell Dahlström sade: Anders\r\nCastberger tränger sig in i sluggerstil mot Viola\r\nClaesson. Ja, det är typiskt att miljöpartiet skall\r\nförsvara kommunisterna här i kammaren. Om\r\nfolkpartiet kan få igenom en politik i liberal\r\nriktning, som innebär en kraftig sänkning av\r\nmarginalskatterna, tar vi naturligtvis vara på det\r\ntillfället och samarbetar med dem som kan se till att\r\ndet här blir verklighet. Men en sänkning av\r\nmarginalskatterna motsätter sig miljöpartiet av\r\nideologiska skäl. Vi vill naturligtvis gärna ha ett\r\nsamarbete för att få igenom de konkreta förslag\r\nsom finns och för att få igenom vår politik. Men\r\nnågot stöd till en socialdemokratisk regering ger,\r\nsom bekant, inte folkpartiet. Det var poängen med\r\nmitt s.k. intrång mot Viola Claesson och vpk.</pre><pre>Kjell Dahlström fortsätter att sprida myten om\r\nsplittring när det gäller Öresundsbron. Men\r\nsjälvfallet är det i ett pluralistiskt liberalt parti\r\ntillåtet att människor har olika uppfattningar. Vi\r\nhar dock givit ett mycket klart besked på den\r\npunkten: Vi är i grunden positiva till en fast\r\nförbindelse över Öresund. Ekonomiskt finns det\r\nbara en enda möjlighet, nämligen att ha en bro. Det\r\nframstod ännu tydligare i går kväll då\r\ntrafikutskottet var inbjudet till SJ. Då var också\r\nmiljöpartiets representant och en annan Kjell\r\nDahlström med.</pre><pre>Vi avvaktar resultaten av de undersökningar som\r\ngörs när det gäller påverkan på botten. Men\r\nförhandsinformationen pekar i positiv riktning. Det\r\när typiskt att Kjell Dahlström inte tar upp min\r\nkritik mot de förslag som han ställer sig bakom och\r\nsom miljöpartiet har lanserat här i kammaren och\r\nsom handlar om att vi redan inom drygt fyra år skall\r\nminska vägtrafiken med 25 %. En fjärdedel av all\r\ntrafik skall människor ute i vårt samhälle avstå från\r\ninom fyra år. Jag skulle kunna kalla det för\r\nglesbygds fientlig politik, men den är ju fientlig mot\r\nalla, även mot dem som bor i storstad.</pre><pre>Anf. 61 VIOLA CLAESSON (v) replik:</pre><pre>Herr talman! Jag begärde ordet när Kjell\r\nDahlström nämnde spårbilsprojektet. Jag tycker\r\natt det är ett exempel på den tekniksyn och det\r\nintresse för ny teknik som de partier står för som\r\nvill ha en miljöinriktad trafikpolitik. Det är ett bra\r\nexempel på det. Vänsterpartiet är naturligtvis\r\nintresserat.</pre><pre>Kjell Dahlström vet också att jag var med när han\r\nhade tagit hit forskare som arbetade med just\r\nspårbilsprojektet. Det som var beklämmande den\r\ngången var inte enbart att så få hade mött upp från\r\nriksdagen. Det händer vid många tillfällen att olika\r\nsaker kolliderar, Kjell Dahlström. Det vet jag som\r\nhade internationellt besök i går och hade hoppats\r\natt fler ledamöter skulle komma. Men så är det.\r\nDet som är beklämmande och specifikt med detta\r\när att de forskare som faktiskt visar en kreativitet,\r\nsom är kunniga och har förmågan att hitta på och\r\nforska om miljövänliga produkter, inte har en chans\r\nom deras intressen går emot bilindustrins intressen.</pre><pre>Jag vill också ha sagt att teknikoptimismen finns på\r\nvår sida, hos oss som står för en miljöinriktad\r\ntrafikpolitik. Det är inget nytt, men vi brukar\r\nanklagas för något annat. Men Kjell Dahlström\r\nglömde att nämna hur det andra teknikintresset ser\r\nut. Det handlar om att sådana personer som Anders\r\nCastberger och Görel Bohlin och\r\nsocialdemokraterna vill satsa på projekt som kallas\r\nPrometheus och Drive. Det handlar inte om att\r\nminska biltrafiken med en fjärdedel, utan om att\r\nöka landvägstrafiken med en fjärdedel genom att\r\nmed hjälp av ny teknik pressa ihop fordonen på\r\nvägarna. Det är ett livsfarligt projekt. Det har de\r\nsagt ja till. Miljonerna rullar till dessa projekt. Jag\r\nhoppas att Kjell Dahlstöm inte har glömt att\r\nmotståndarsidan har dessa planer och har fått gehör\r\nför dem också.</pre><pre>Anf. 62 GÖREL BOHLIN (m) replik:</pre><pre>Herr talman! Till skillnad från både miljöpartiet\r\noch vänsterpartiet har vi moderater en mycket\r\npositiv syn på de tekniska möjligheterna att lösa\r\nmiljöproblemen. Jag tycker att både Viola\r\nClaesson och Kjell Dahlström andas en oerhörd\r\nfientlighet gentemot den ekonomi som är\r\nförutsättningen för att vi skall kunna lösa\r\nproblemen, och de är dessutom väldigt bilfientliga.\r\nDärmed skulle värdefulla miljösatsningar\r\nomöjliggöras. Prometheus och Drive hör faktiskt\r\nockså till miljösatsningarna, för det leder till\r\nsmidigare trafik och antagligen även till färre\r\ntrafikolyckor.</pre><pre>Ganska många tekniska framsteg som vi har gjort i\r\nvårt land har lett till att vi har fått både\r\nexportinkomster och lägre miljöföroreningar. Vi\r\nhar lyckats rätt så bra på exportmarknaden, men nu\r\nhar vi fått ett kostnadsläge som hindrar oss.</pre><pre>Beträffande biltrafiken vill jag påminna om att vi\r\nfår 10 % nya katalytiskt avgasrenade bilar varje år\r\ni bilparken och att vi nu har över 40 % katalytiskt\r\navgasrenade personbilar. Det var synd att inte\r\nViola Claesson och någon från miljöpartiet var med\r\nnär vi fick information från Volvos bussavdelning,\r\nsom meddelade att de nu hade fått fram en\r\ndieselmotor som var kolossalt bra och som släppte\r\nut väldigt litet föroreningar. Linjeflyg byter\r\nkontinuerligt ut sina motorer och köper nya plan\r\nsom är avgjort mycket bättre än de gamla. SJ vill ha\r\noch får gehör för nya spår och snabbtåg. De vill\r\nskala bort olönsamma projekt, Viola Claesson.\r\nSkulle man inte göra det, utan satsa på direkt\r\nolönsamma projekt, där människor inte reser,\r\nskulle det vara rent destruktivt för det svenska\r\nsamhället och den svenska ekonomin.</pre><pre>Anf. 63 KJELL DAHLSTRÖM (mp) replik:</pre><pre>Herr talman! Jag konstaterar att Anders\r\nCastberger inte lyssnade riktigt på mig. Jag tänker\r\ninte gå in på marginalskatter annat än att jag kan\r\nsäga att vi har ett förslag till sänkning till 55 %, så\r\nvet han det också.</pre><pre>Jag tog visst upp vårt eget förslag om att minska\r\nbiltrafiken med 25 %. Jag gjorde faktiskt det, det\r\ngår att läsa i protokollet senare. Jag konstaterade\r\nalltså att mätningar de senaste månaderna,\r\naugusti--september, i västra Skåne visar att\r\nbiltrafiken där har minskat med 4 % jämfört med\r\nmotsvarande period förra året. Det är ganska\r\nfantastiskt. Det går ganska snabbt att minska om\r\nman har styrmedel. Nu har vi fått hjälp av Saddam\r\nHussein-effekten förutom de styrmedel som vi\r\ndelvis själva har lyckats åstadkomma. Jag vill\r\nkonstatera att en 25-procentig minskning av\r\nbiltrafiken definitivt inte är något konstigt\r\nhägrande mål. Det är fullt möjligt.</pre><pre>Jag vill i stort sett bara instämma i det Viola\r\nClaesson säger. Jag nämnde inte Prometheus och\r\nDrive, men jag är en lika svuren motståndare till de\r\nprojekten som hon, det skall hon veta. Men den\r\nteknik som Prometheus och Drive bygger på finns i\r\nden typ av spårburna system som spårbilskonceptet\r\ninnebär, men med mycket större säkerhet och en\r\ntiondel så stor energiförbrukning som ett fortsatt\r\nmassivt bilsamhälle skulle kräva.</pre><pre>Jag vänder mig så till Görel Bohlin, som tycker att\r\nvi är negativa till teknik. Det tycker jag inte alls.\r\nDen som har lyssnat till den här debatten uppfattar\r\nväl att jag har tagit fram de tekniska möjligheterna\r\noch att jag har en stor nyfikenhet på tekniska\r\nmöjligheter. Men hennes syn på detta är att\r\nmanifestera och befästa bilens och flygets\r\nhegemoni i trafiksektorn. Vi vet att det i bästa fall\r\ngår med snigelns hastighet att miljörena de\r\nfordonsslagen.</pre><pre>Anf. 64 ANDERS CASTBERGER (fp)\r\nreplik:</pre><pre>Herr talman! Kjell Dahlström säger att biltrafiken\r\nnere i Skåne har minskat med 4 % och tar fram det\r\nsom ett fantastiskt framsteg. Dessutom åberopar\r\nhan att några av orsakerna t.ex. kan vara\r\nhändelserna i Mellersta Östern och de saker vi\r\nsjälva har åstadkommit. Ungefär så föll orden. Det\r\nverkar som om han faktiskt ser positivt på att\r\nbensinpriset har gått upp med flera kronor den\r\nsenaste tiden, varav Saddam Hussein står för en\r\ndel.</pre><pre>Om vi nu för enkelhetens skulle anta att\r\ntrafikminskningen är helt linjeär, vilket den faktiskt\r\ninte är, blir det ändå inte så många kronor. Vi måste\r\nåstadkomma 12 kronors bensinprishöjning, att\r\nlägga ovanpå redan existerande bensinpriser, för att\r\nkomma ned till 25 % vägtrafikminskning. Vad säger\r\nKjell Dahlström till sina väljare och framför allt till\r\nRoy Ottossons väljare uppe i Västernorrlands\r\ninland, kring Junsele, om ett sådant bensinpris, när\r\nni samtidigt i artiklar runt om i hela landet hävdar\r\natt det är ett stort svek mot glesbygden och mot\r\nmänniskor som bor utanför städerna att\r\nbensinpriset är så högt som det är i dag.</pre><pre>Det går inte att försöka få det till båda sakerna på\r\nen gång, Kjell Dahlström. Det enda alternativ som\r\ni så fall finns är någon form av reglering eller\r\nransonering av bilåkandet och trafiken. Folkpartiet\r\nmotsätter sig med all kraft alla ransoneringar och\r\nalla regleringar av det slaget.</pre><pre>Anf. 65 GÖREL BOHLIN (m) replik:</pre><pre>Herr talman! Kjell Dahlström påstår att jag gör\r\nmig till tolk enbart för flygets och bilens hegemoni.\r\nJag skulle vilja påstå att miljöpartiets politik leder\r\ntill, som nyss har sagts, regleringar och\r\nransonering, förbud, straff, och politikerstyrning\r\nenligt öststatsmodell. Det är absolut inte vad vi\r\nbehöver här i Sverige. Vi behöver stimulans i\r\nstället.</pre><pre>Från moderata samlingspartiet föreslog vi tidigt att\r\nman skulle stimulera ett utbyte till bilar med\r\nkatalytisk avgasrening. Det är, som sagt, på god\r\nväg. Hos folk i allmänhet finns det en vilja att\r\nhjälpa till på det här området. Vi har också\r\nföreslagit att man skall höja skrotningspremien och\r\ndärmed få ett snabbare utbyte av bilarna.</pre><pre>Jag vill också påpeka att när det gäller flyget gör\r\nman på inrikessidan sitt allra bästa. Vi kan påverka\r\ninrikesflyget, men vi kan inte ställa upp några regler\r\nför de utländska flygbolag som trafikerar Sverige\r\noch flyger över framför allt Arlanda. Det är i så fall\r\ngenom att gå in i EG -- något som jag kan\r\nrekommendera -- som vi kan påverka flygplanens\r\nutsläpp över Europa och Sverige.</pre><pre></pre><pre>Anf. 66 KJELL DAHLSTRÖM (mp) replik:</pre><pre>Herr talman! Anders Castberger tror att han har\r\nfått in mig i ett hörn när det gäller bensinpriset.\r\nMen jag har faktiskt tittat på bensinpriserna under\r\n50-, 60- och 70-talen och kan konstatera att under i\r\nstort sett hela efterkrigstiden har skatte och\r\nråvarudelen av det totala bensinpriset varit fifty-\r\nfifty. Man kan säga att under 50- och 60-talen gick\r\nråvarupriset upp först och sedan kom skatten, och\r\nfolk har ojat sig ungefär som när mjölkpriset har\r\nökat. Det har alltså varit samma relation mellan\r\nskattedelen och råvarudelen i bensinpriset.</pre><pre>Under 80-talet urholkades skattedelen i\r\nbensinpriset och nu har vi återtagit den, med råge\r\nkan jag erkänna. Allt har kommit ganska plötsligt.\r\nDet är därför vi har den här upphaussade debatten.\r\nVi tar den diskussionen ganska svalt. Jag tror att vi\r\nkommer att rida ut stormen. Människor vill inte ha\r\nden miljöförstöring som bilismen medför. Det vet\r\nvi.</pre><pre>Jag talade inte, Görel Bohlin, särskilt mycket om\r\nstyrningar och regleringar. Det är en felaktig\r\ntolkning. Jag talade mycket om det tekniska\r\nkunnandet, om de innovativa och kreativa\r\nmöjligheter som finns här i landet med högt\r\nutbildade civilingenjörer, uppfinnare och tekniker.\r\nJag ber om en chans för dem att få utveckla helt nya\r\ninnovativa transportsystem, men jag får inte en\r\nkrona till dem.</pre><pre>För övrigt är vi med på att höja skrotningspremien\r\nför att få till stånd en bättre bilpark.</pre><pre>Andre vice talmannen anmälde att Anders\r\nCastberger och Görel Bohlin anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 67 BIRGER ROSQVIST (s):</pre><pre>Herr talman! Jag måste säga att det är med en viss\r\nförvåning som jag har lyssnat på den mycket hätska\r\ndebatt som har förekommit i det här ärendet så här\r\nlångt. Det har varit mycket ordrikt och den verbala\r\ninkontinensen har fått spela ett spel under någon\r\ntimme.</pre><pre>Trots allt är vi i utskottet ganska överens på många\r\nav de väsentliga punkter som det här betänkandet\r\nhandlar om. Att vi tog ett trafikpolitiskt beslut 1988\r\nborde jag inte behöva upprepa. Men det\r\növergripande målet för trafikpolitiken skulle ju\r\nvara att erbjuda medborgarna och näringslivet i\r\nlandets olika delar en tillfredsställande, säker och\r\nmiljövänlig trafikförsörjning till lägsta möjliga\r\nsamhällsekonomiska kostnader. Vi talade om att\r\ndet också skulle finnas tillgänglighet, effektivitet,\r\nsäkerhet, god miljö och regional balans, något som\r\nvi med stor majoritet, kanske rent av enhälligt,\r\ntillstyrkte i utskottet.</pre><pre>De motioner vi har behandlat i betänkandet\r\növerensstämmer i stort sett med vad som sagts i den\r\ntrafikpolitiska propositionen, och yrkandena vid\r\nutskottets sammanträden har i stort sett också, varit\r\ni enlighet med motionerna. Därav förvåningen från\r\nmin sida över att det här kan föranleda en så\r\nlångvarig och het debatt som vi hittills har fått\r\nlyssna till. Nu laddas det för flera inlägg kan jag\r\nnotera från talarstolen.</pre><pre>I flera av motionerna har det yrkats att man skall ta\r\nstörre hänsyn till miljöfrågorna. Det finns ingen\r\nsom har något emot det, inte från något parti. Vi\r\nanser alla att miljöfrågorna är väsentliga när det\r\ngäller såväl trafiken som alla andra områden där det\r\nsker någon form av industriell eller mänsklig\r\naktivitet. Vi är också ense om att luftkvaliteten\r\nbehöver förbättras radikalt framför allt i våra\r\nstorstäder och att den trafik vi har i dag är en källa\r\ntill en stor del av föroreningarna. Därför vill vi att\r\nman sätter in åtgärder för att få till stånd en bättre\r\nmiljö.</pre><pre>Betänkandet tar upp många frågor. Där finns också\r\nett antal reservationer från olika håll. Just när det\r\ngäller trafikpolitikens inriktning finns det\r\nreservationer från samtliga partier, men jag tror\r\ninte att jag skall uppehålla mig så länge vid dem\r\neftersom utskottet i stora drag är enigt på de\r\npunkterna. Att reservationerna finns med får man\r\nkanske mest beteckna som ett uttryck för att varje\r\nparti anser att man behöver ha en erforderlig\r\nprofilering. Man tar fram vissa frågor som mer eller\r\nmindre kan betecknas som detaljer i det här\r\nsammanhanget.</pre><pre>Viola Claesson och Anders Castberger blåste upp\r\nsig väldigt i debatten, tycker jag, i debatten. För\r\nAnders Castbergs del gällde det satsningarna på\r\ninfrastruktur. Han frågar varför\r\nsocialdemokraterna så länge fullständigt negligerat\r\ninsatserna för att bygga ut infrastrukturen inom\r\ntransportsektorn. Det gällde då såvitt jag förstår\r\nbåde järnvägar och vägar. Det är ju så, Anders\r\nCastberger, att det är begränsade resurser som\r\nsamhället har till sitt förfogande. Det är många\r\nandra frågor som har pockat på sin lösning och som\r\nhar krävt sin del av de knappa resurser som\r\nsamhället har till sitt förfogande. Men vi har väl alla\r\ninsett att vi inte kan fortsätta med de minskade\r\nanslagen, reellt sett, för satsningar i infrastruktur.\r\nVi behöver öka de satsningarna. Det behövs för att\r\nvårt näringsliv skall fungera bättre och för att vi på\r\npersontransportsidan bättre skall kunna ta oss fram\r\nnär vi skall till och från våra jobb; det må gälla\r\nsociala resor eller över huvud taget när vi har behov\r\nav att förflytta oss.</pre><pre>Det är så lätt att säga varför har ni inte gjort det,\r\noch varför har ni inte gjort det, om man inte\r\nsamtidigt behöver tala om var man skall ta\r\npengarna. Vad är det vi skall försaka för att kunna\r\nlägga pengar på infrastruktur? I stället har ju\r\nregeringen haft en utredningsman,\r\ngeneraldirektören i televerket, som har fått i\r\nuppgift att försöka få fram externa finansiärer, att\r\nhitta nya vägar och nya sätt att få fram pengar för\r\ninvesteringar i infrastrukturen. Det var en\r\nförutsättningslös utredning. Jag tycker att den är\r\nvärd att läsas. Jag tycker att det är bra att\r\nokonventionella tankar kommer fram och att nytt\r\nmaterial kan föras in i debatten. Därmed inte sagt\r\natt jag sympatiserar med allt. Men en del friska\r\nidéer kan komma fram. De kanske till viss del kan\r\nomarbetas och ligga till grund för något som kan\r\nvara positivt när det gäller satsningar på vår\r\ninfrastruktur.</pre><pre>Viola Claesson sade att det här var fullständigt\r\nmeningslöst. Det var ett grovt underkännande av\r\nde förslag som hade kommit fram i utredningen.\r\nDet enda Viola Claesson hade att föreslå att man\r\nskulle ha i stället var vänsterpartiet\r\nkommunisternas motioner -- de visade vägen. Viola\r\nClaesson använde faktiskt uttrycket vänsterpartiet\r\nkommunisternas motioner. Jag tror inte att det\r\nvisas någon väg i de motionerna. Den fortsatta\r\nprövningen och diskussionerna när det gäller att få\r\nfram pengar för satsning på infrastruktur kan nog\r\nge ett bättre besked än läsningen av bara\r\nvänsterpartiet kommunisternas motioner under\r\nmånga år -- detta sagt med tanke på det råd som vi\r\nfick här från talarstolen.</pre><pre>Själva planeringen beträffande infrastruktur och\r\nsatsningar inom transportsektorn har också\r\ntilldragit sig ett visst intresse. Självfallet är\r\nplaneringen en mycket viktig faktor när det gäller\r\nett så stort område som trafikpolitiken och\r\nskapandet av de instrument i samhället som ger oss\r\nmöjlighet att tillgodose människors behov av\r\ntransporter.</pre><pre>Utskottsmajoriteten anser att det är väsentligt att\r\nden samhällsekonomiska analys som nu skall göras\r\nför olika investeringsbeslut skall grundas på ett\r\nmycket tillförlitligt beslutsunderlag. Därför pågår\r\nett omfattande översynsarbete beträffande\r\nplaneringssystemet, så att detta skall bli så\r\nhögklassigt som möjligt.</pre><pre>Låt mig därmed lämna en del av de punkter där det\r\nfinns reservationer. Ett avsnitt gäller sjöfart. Här\r\nvar utskottet enigt så när som på vänsterpartiet\r\nkommunisternas representant som hade en egen\r\nliten skrivning. Jag tycker att det är värdefullt att\r\nutskottet har kunnat vara enigt. Utskottet har\r\nbetonat att kustsjöfarten inom svensk\r\ntransportnäring kan och bör fylla en mycket viktig\r\nroll i vårt transportsystem. Den helt övervägande\r\ndelen av våra transporter till och från utlandet sker\r\npå sjön. Sjöfarten svarar också för en stor del av\r\ninrikestransporterna. Ofta kommer inte det här\r\nmed i statistiken. Det är bara landtransporter som\r\nräknas -- tonkilometer eller andra ekvivalenter.</pre><pre>Centern skriver i en av sina reservationer -- där man\r\nför övrigt kräver mera pengar och större insatser\r\nbeträffande infrastrukturen -- att även sjöfarten\r\nkräver större investeringar. Det är faktiskt fel,\r\nRune Thorén: det krävs inte några större\r\ninvesteringar för just sjöfarten. Våra hamnar är väl\r\nutbyggda. Där finns det kapacitet för att ta emot\r\nbåde det som kommer och det som går i dag -- och\r\näven en växande trafik. Däremot behöver\r\ntransportvägarna till och från hamnarna bli bättre,\r\noch det krävs ju ändå. Förhoppningsvis skall\r\nkraven kunna uppfyllas förr eller senare när det\r\ngäller att få ett bra transportsystem fram till våra\r\nutskeppningshamnar.</pre><pre>Jag riktade mig till centerns representant. Rune\r\nThorén var inne på kollektivtrafiken. Han tyckte\r\ninte om momsen, och inte heller tyckte han om\r\nmiljöavsnittet och att vi över huvud taget använder\r\nså mycket bensin. Han vill ha etanol i stället. Detta\r\nsades ungefär samtidigt som Rune Thorén var inne\r\npå att vi behöver mer pengar för investeringar i\r\ninfrastruktur. Hur skapas det mer resurser åt\r\nsamhället, om vi tar bort momsen på väsentliga\r\nvaror? Det är, handen på hjärtat Rune Thorén, inte\r\nbara beträffande kollektivtrafiken som\r\ncenterpartiet vill ta bort momsen. Kravet gäller ju\r\nen hel del annat också som ger intäkter och resurser\r\nför samhället. Ni säger att vi skall använda mycket\r\nmer etanol. Vi alla känner till att staten tar in\r\nganska mycket skatt vid bensinförsäljning.\r\nPengarna går till statskassan för fördelning till olika\r\nändamål. En del går även till vägarna. Skulle vi,\r\nsom det sägs, satsa på etanol skulle det inte bidra till\r\natt stärka resurserna på den statliga sidan. I stället\r\nskulle det väl bli fråga om subventioner för att få\r\nfram etanolen. I stället för intäkter från drivmedel\r\nskulle det bli utgifter. Jag har svårt att inse hur det\r\nskulle kunna hjälpa till att få fram mer pengar för\r\nsatsningar på infrastrukturen.</pre><pre>Med detta, herr talman, slutar jag mitt anförande\r\noch yrkar på samtliga punkter bifall till hemställan\r\ni trafikutskottets betänkande nr 3.</pre><pre>Anf. 68 VIOLA CLAESSON (v):</pre><pre>Herr talman! Jag vet inte riktigt hur Birger\r\nRosqvist egentligen vill ha det -- om vi nu skall bry\r\noss om hur han över huvud taget vill ha debatten.\r\nFörst sade han -- och så kommer det att stå i\r\nprotokollet -- att han inte förstår varför det\r\nbeträffande trafikpolitiken över huvud taget har\r\nförekommit en debatt och ett replikskifte mellan\r\nolika partiföreträdare. Birger Rosqvist säger att vi\r\nju i trafikutskottet är överens om i stort sett allting.\r\nNågon minut senare sade han att det över huvud\r\ntaget inte finns någon anledning att läsa\r\nvänsterpartiet kommunisternas motioner. Hur skall\r\nBirger Rosqvist ha det? Det där resonemanget\r\nrimmar inte riktigt.</pre><pre>De motioner som behandlas och som jag har yrkat\r\nbifall till och som vi har byggt reservationer på i\r\nbetänkandet har vpk lämnat in. Jag vet inte om jag\r\nanvände det gamla partinamnet. Jag tror inte att jag\r\ngjorde det, men även om jag gjorde det har det\r\ningen betydelse i den här debatten. Det är vpk-\r\nmotioner som jag vill driva igenom här i riksdagen.\r\nVänsterpartiets uppfattning återspeglas i dessa\r\nmotioner.</pre><pre>Nej, herr talman, vi är verkligen inte överens i\r\ntrafikutskottet. Jag står inte här och debatterar\r\ndärför att det är roligt att prata om ingenting.</pre><pre>För det första tog jag, Birger Rosqvist, upp frågan\r\nom momsen. Enligt finansutskottet drabbar den\r\nnya momsen järnvägstrafiken med en befogad\r\nhöjning på 16--17 %. Det var tillsammans med det\r\nnyliberala folkpartiet som detta drevs igenom.</pre><pre>För det andra har vi ju föreslagit att man i\r\nnyinvesteringar skall satsa 60 miljarder kronor på\r\njärnvägstrafik fram till år 2000. Detta förslag\r\nbygger på det behov som har redovisats av\r\nbanverket, som ju skall bedöma behoven. Vad vill\r\nsocialdemokraterna och regeringen? Jo, i stället för\r\n60 miljarder kronor anser de att det räcker med 10\r\nmiljarder plus de 5 miljarder som kommer från\r\ninfrastrukturfonden, när vi har fattat ett nytt beslut\r\nom den saken. Men dessa pengar skall inte gå till\r\nbara järnvägar. Är inte detta en ganska stor\r\nskillnad, Birger Rosqvist? Har vi inte haft ganska\r\nolika uppfattningar om vad som är en miljöinriktad\r\ntrafikpolitik?</pre><pre>Den profilering som vi vill åstadkomma och som\r\nsägs vara ett slag i luften och utan värde handlar\r\nbl.a. om följande, jag skall upprepa kravet. I\r\nreservationen står vi för uppfattningen att vi bör\r\nsluta använda bensindrivna bilar här i landet. År\r\n2010 skall det inte finnas några sådana bilar. Ställer\r\nBirger Rosqvist upp på detta?</pre><pre>Anf. 69 ANDERS CASTBERGER (fp):</pre><pre>Herr talman! Birger Rosqvist anser att miljöfrågan\r\när viktig och att luftkvaliteten behöver förbättras.\r\nInte med ett ord nämner han bullerfrågorna, som\r\nkan åtgärdas och som så snart detta skett medför att\r\nproblemet försvinner. Glömmer Birger Rosqvist att\r\nnämna detta, därför att bullerfrågorna får en så snål\r\nbehandling i jordbruksutskottet?</pre><pre>Hur var det med socialdemokraternas motstånd\r\nmot dieselfordonens rening? Jo, redan 1990 års\r\nmodeller har Volvo och Scania erbjudit med en\r\nrening som skulle uppfylla de krav\r\nsocialdemokraterna har ställt upp till 1994. År efter\r\når håller socialdemokraterna fast vid att vänta till\r\n1994 och t.o.m. strö 400 milj.kr. över Volvo och\r\nScania för att de skall ta fram någonting som redan\r\nfinns.</pre><pre>När folkpartiet säger att åtminstone 1992 borde vi\r\nväl kunna införa nya regler för den tunga\r\ndieseltrafiken, kommer så småningom\r\nsocialdemokraterna krypande fram till 1993. Det är\r\ningen aktiv miljöpolitik när det gäller trafiken,\r\nBirger Rosqvist. Där står faktiskt\r\nsocialdemokraterna fast, och tyvärr backas de upp\r\noch får sitta kvar på sina taburetter av ett stöd som\r\ninte alls kommer från folkpartiet.</pre><pre>Så säger Birger Rosqvist att vi inte har pengar till\r\nalla investeringar i infrastruktur. Nej, det har vi\r\ninte. Men varför säger inte Birger Rosqvist mera\r\nifrån mot de fantasisummor på 60 miljarder kronor\r\nsom nämns då och då och i stället tar upp de\r\nkonstruktiva förslag som folkpartiet har lagt fram\r\nom alternativ finansiering, kompletterande\r\nfinansiering? Efter många år har nu\r\nsocialdemokraterna lagt det i utredningskvarnen.</pre><pre>De pengar som ni har baxat hit och dit i kammaren\r\noch till slut baxat in i löntagarfonderna uppgår till\r\nmiljarders miljarders kronor, och folkpartiet har\r\nanvisat att åtminstone tillväxten borde vi kunna\r\nanvända till infrastrukturinvesteringar. Nej då, det\r\ntycker inte socialdemokraterna.</pre><pre>Eller att bolagisera flera statliga affärsverk och\r\nsläppa in nya intressenter -- hur är det med det,\r\nsocialdemokraterna? Inget svar. Kanske finns det\r\nnågra spännande saker i framtiden, säger Birger\r\nRosqvist litet sangviniskt.</pre><pre>Det är ingen regeringspolitik socialdemokraterna\r\nhar. Det är utan politik ni står nu när det är så kort\r\ntid kvar till valet.</pre><pre>Anf. 70 GÖREL BOHLIN (m):</pre><pre>Herr talman! Birger Rosqvist sade ungefär så här i\r\nsitt anförande: Det är faktiskt bara detaljer som\r\nskiljer partierna åt i trafikutskottet.</pre><pre>Birger Rosqvist, jag tycker inte att avreglering är\r\nnågon detalj. Jag tycker inte att annan driftsform,\r\nt.ex. aktiebolag, är någon detalj. Jag tycker inte att\r\nförsummandet av stimulansåtgärder är någon\r\ndetalj. Observera att vi är väldigt kritiska mot den\r\navgiftspolitik eller rättare sagt den politik med\r\nökade skatter som bedrivs från socialdemokratiskt\r\nhåll.</pre><pre>Birger Rosqvist ursäktar sig på något sätt med att\r\nsäga att alla investeringar kostar så förskräckligt\r\nmycket pengar och att vi inte har pengar. Det finns\r\nen rad idéer om hur man skulle kunna finansiera nya\r\ninvesteringar, men jag vill påstå att just de saker\r\nsom jag nu har räknat upp kostar inte.</pre><pre>Avreglering kostar inte. Den lösgör medel. Att\r\növergå till annan driftsform, alltså aktiebolag i\r\nstället för verk, kostar egentligen inte heller utom\r\nkanske i inledningsskedet. Det lösgör medel och\r\ndet ger större frihet.</pre><pre>Jag skulle önska att man gick in för litet mer\r\nmorötter i stället för piska. Vi har föreslagit\r\nstimulansåtgärder t.ex. när det gäller katalytisk\r\navgasrening och skrotningspremier. Jag gissar att\r\nbilfabrikanterna är ganska förvånade över att\r\nregeringen så att säga ligger kvar vid krav som de\r\nför länge sedan har passerat.</pre><pre>Jag skall erkänna att socialdemokraterna ändå\r\nbrukar ta intryck av de förslag som kommer i\r\nutskottet. Många av de förslag som vi moderater\r\nhar fört fram under åren har man tagit på allvar.\r\nMen det är segt, det tar tid, och det blir\r\nfrustrerande att det tar så lång tid. Men nu är\r\ntillfället kommet då det är alldeles nödvändigt att\r\nvidta sådana åtgärder att ekonomin och industrin\r\nstimuleras och inte förkvävs.</pre><pre>Anf. 71 RUNE THORÉN (c):</pre><pre>Herr talman! Jag blir litet förvånad när\r\ntrafikutskottets ordförande, med anledning av att\r\ncenterpartiet inte vill ha moms på kollektivtrafiken,\r\nfrågar hur vi då skall finansiera vårt skatteförslag.\r\nJag trodde faktiskt att det var uppenbart för alla här\r\ni kammaren att vi har redovisat i riksdagen, i\r\nmassmedia och överallt hur vi vill finansiera vårt\r\nförslag. Det gäller inte bara trafiken och boendet\r\nutan det gäller även maten, över huvud taget allt\r\nsom berör väldigt många människor.</pre><pre>Vi har visat totalt sett hur vi vill finansiera. Jag\r\ntänker inte förlänga den här debatten och har inte\r\nheller tillgång till alla uppgifter i min bänk, men jag\r\nkan ordna så att Birger Rosqvist får dem.</pre><pre>Jag blir förvånad också på de andra punkter där\r\nBirger Rosqvist angriper centerpartiet. Jag har inte\r\nsagt att etanolen helt skall ersätta den bensin som\r\nanvänds i vårt land, men visst vore det en fördel om\r\nvi på ett tidigt stadium hade börjat satsa på\r\netanolen. Vi är väl ändå överens om att bensinen\r\nåstadkommer ganska stora skador, inte minst i\r\nstorstadsregionerna.</pre><pre>Jag hoppas att Birger Rosqvist inte riktigt menar\r\ndet han sade, att bara för att vi tar ut skatt på\r\nbensinen skall vi behålla den. Vad skulle följden bli\r\nom vi på andra områden höll fast vid någonting\r\nbara för att det är skatt på det, även om\r\nnackdelarna är större?</pre><pre>Etanolen ger faktiskt också ganska mycket i skatt i\r\noch med att den ger sysselsättning i vårt land,\r\nkanske i områden där sysselsättningen i dag är svag.\r\nDet skall man då räkna med i den totala bilden av\r\ndet bränsle som förbrukas. Men framför allt gäller\r\natt etanolanvändning kan leda till minskad\r\nluftförorening i våra storstäder. Det är därför vi så\r\nenvist har hävdat från centerns sida att det borde\r\nsatsas mer på etanol än vad som sker i dag.</pre><pre></pre><pre>Anf. 72 BIRGER ROSQVIST (s):</pre><pre>Herr talman! Viola Claesson tog upp frågan om\r\nmoms på järnvägstransporter. Om inte Viola\r\nClaesson har upptäckt det, kan jag tala om att\r\nmomsen är neutral på så sätt att den läggs även på\r\nbensinen. Det är många som har upptäckt det,\r\nfaktiskt. Det läggs moms på flygresor och det läggs\r\nmoms även på resor som man eventuellt företar\r\nmed passagerarfartyg. Så moms tas ut på alla\r\ntransporter.</pre><pre>Vi vill satsa 60 miljarder på järnvägar och ni\r\nsocialdemokrater vill bara satsa 10 miljarder, sade\r\nViola Claesson. Det är lätt att vilja så mycket. Det\r\när så lätt att önska. Det är snart jul, Viola Claesson,\r\noch tomten kommer nog! Men varifrån tar ni de 60\r\nmiljarderna? Pengarna måste på något sätt fram.\r\nDet hördes inte ett knäpp om det.</pre><pre>Bullerfrågorna anklagar Anders Castberger mig för\r\natt inte nämna. Castberger var med vid ärendets\r\nbehandling i utskottet, och jag tror att det var på\r\nmitt initiativ som avsnittet om buller kom in i\r\ntexten. Det är möjligt att jag inte talade om det här\r\nfrån talarstolen, men jag tycker också att\r\nbullerfrågorna är mycket viktiga när man talar om\r\nmiljön.</pre><pre>Alternativ finansiering nämnde jag heller\r\ningenting om, enligt Anders Castberger. Men jag\r\nuppehöll mig rätt mycket vid det. Jag nämnde Tony\r\nHagströms utredning, och jag nämnde andra vägar\r\nsom man har försökt gå för att få fram pengar att\r\nsatsa på infrastrukturen. Så Castberger lyssnade\r\ninte just då.</pre><pre>Görel Bohlin räknade upp en hel del saker som vi\r\ninte var ense om och nämnde bl.a. avreglering. Jag\r\nskall läsa upp vad som står i utskottsmajoritetens\r\ntext vad gäller avreglering: ''Ett flertal beslut i\r\navreglerande riktning har tagits under senare år.\r\nAffärsverken har givits större frihet och därmed\r\nblivit självständigare och mer marknadsinriktade.\r\nBeträffande kollektivtrafiken gäller att en rad\r\nstatliga regleringar har avskaffats. En omfattande\r\navreglering av taxitrafiken har genomförts fr.o.m.\r\nden 1 juli 1990.'' Osv., osv.</pre><pre>Ändå säger Görel Bohlin: Någon avreglering har\r\nni inte tänkt på och vill ni inte gå med på. Det är\r\ntotalt fel.</pre><pre>Rune Thorén säger att man har talat om hur det hela\r\nskall finansieras -- det bör alla veta. Ni har nämnt\r\natt man bör sälja järnvägsobligationer. Kan ni peka\r\npå några som vill köpa dem? Finns det pengar till\r\nränta till dem som vill ha dessa obligationer? Man\r\nvill väl ha utdelning på dem. Obligationerna skall\r\nockså återbetalas, och pengarna till detta måste på\r\nnågot sätt skaffas fram. Det har Rune Thorén inte\r\nnämnt något om.</pre><pre>Rune Thorén säger att man har redovisat hur man\r\nskall få fram pengarna. Jag kommer ihåg att ni bl.a.\r\nvill ha skatt på uran. Uranskatten skall ge en\r\nförstärkning i detta sammanhang. Men ni vill ju\r\navskaffa kärnkraften. Hur i all sin dar kan ni då få\r\nin en stor inkomst på att beskatta uranet? Detta har\r\ninte med trafiken att göra, men det har betydelse\r\nnär vi talar om hur pengar skall kunna tas fram i\r\ndetta sammanhang.</pre><pre>Anf. 73 VIOLA CLAESSON (v):</pre><pre>Herr talman! Det är lustigt att se hur Birger\r\nRosqvist nu äntligen eldar upp sig i debatten. Hans\r\n''coola'' attityd har försvunnit. Han eldar upp sig\r\ntrots att han säger att vi alla är så överens. Den\r\nbubblan sprack, eller hur?</pre><pre>Vad beträffar momsen vill Birger Rosqvist och\r\nregeringen precis som folkpartiet först och främst\r\nha moms på kollektivtrafiken i och med\r\nårhundradets skattereform. Men, Birger Rosqvist,\r\nden läggs inte bara på bensinpriset. Människorna i\r\nvårt land måste ha råd med att åka tåg, men det\r\nkommer de inte att ha i fortsättningen. SJ vet att\r\ndet är så, och Stig Larsson har därför beslutat att\r\nskära ned antalet järnvägsturer nästa år med\r\nungefär 10 %. Göteborgs-Posten har avslöjat ett\r\npapper som skulle vara hemligt men som visar vilka\r\nturer som skall dras in. De som blir kvar blir mycket\r\ndyra. Finansdepartementet menar att en 16--17-\r\nprocentig höjning är befogad.</pre><pre>Men folk skall också ha råd att åka. Annars kan\r\nman inte tala om neutralitet om man vill ha en\r\nmiljöanpassad trafikpolitik i vårt land. Det skall\r\nnaturligtvis vara dyrare att använda ett\r\ntransportslag som vägtrafiken, t.ex. i\r\npersonbefordran eller i tunga transporter, eftersom\r\nden i slutänden orsakar så enorma\r\nsamhällskostnader.</pre><pre>Man måste vända på steken när Birger Rosqvist\r\nraljerar mot mig över att mitt parti, f.d.\r\nvänsterpartiet kommunisterna, vill satsa 60\r\nmiljarder på järnvägen fram till år 2000. Jag måste\r\nfråga Birger Rosqvist: Varifrån skall vi ta pengar\r\noch resurser, och hur skall vi bära oss åt för att\r\nreparera alla de miljöskador som blir resultatet, om\r\nbilismen och flyget får fortsätta att öka som\r\nsocialdemokraterna har tänkt? Föresvävar det inte\r\nBirger Rosqvist att vi ganska snart kan hamna i ett\r\nsådant läge?</pre><pre>Jag vill återkomma till frågan om tomten. Jag vet\r\ninte hur Birger Rosqvist kom in på honom. Vi kan\r\nsluta att tala om tomten, Birger Rosqvist, om ni\r\nläser våra motioner. Det kan inte vara meningen att\r\nvi skall ta upp taletiden här med att läsa upp alla de\r\nmotioner som ligger till grund för våra\r\nreservationer, bara därför att trafikutskottets\r\nordförande inte har behagat läsa dem tidigare. Om\r\nhan läser dem, finner han också att vi har angivit\r\nförslag till finansiering. Bl.a. säger vi att\r\nnäringslivet skall vara med, men inte skall styra\r\ntrafikpolitiken.</pre><pre>Anf. 74 ANDERS CASTBERGER (fp):</pre><pre>Herr talman! Visst lyssnade jag på Birger Rosqvists\r\nutläggningar om Tony Hagströms utredning. Men\r\nhur jag och alla andra här än lyssnade, fick vi inget\r\nklart besked om vad socialdemokraterna tycker om\r\nde förslag som Tony Hagström har lagt fram.\r\nKommer regeringen att låta dem bilda underlag för\r\nförslag här i kammaren som vi får ta ställning till?\r\nVi fick inga klara besked alls. Socialdemokraterna\r\ntalar om och refererar till, men kommer inte fram\r\ntill några konkreta förslag. Frågan läggs i bästa fall\r\ni en utredningskvarn, innan den förs över till nästa\r\nutredningskvarn.</pre><pre>Det är utmärkt att Birger Rosqvist tar\r\nbullerfrågorna på allvar, men jag skall här faktiskt\r\ngöra ett avslöjande. Om några veckor kommer här i\r\nkammaren upp ett ärende som formellt handlar om\r\ntrafiksäkerhet. Därunder har också inordnats ett\r\nantal frågor av miljökaraktär, bl.a. flera förslag i\r\nbullerfrågor. Till samtliga dessa -- det kan jag\r\nförsäkra -- mycket konstruktiva förslag som har\r\nlagts fram av bl.a. folkpartiet, säger\r\nsocialdemokraterna blankt nej. Detta kommer vi\r\natt få ta ställning till om några veckor, och det skall\r\nbli mycket intressant att höra hur Birger Rosqvist\r\neller någon av hans partikamrater då helt plötsligt\r\nkommer att förklara bort behovet av att ta hänsyn\r\ntill bullerfrågorna.</pre><pre>Folkpartiet erbjuder faktiskt, Birger Rosqvist, en\r\nrealistisk investeringsnivå för infrastrukturen, med\r\nfullt finansierade förslag, där vi på punkt efter\r\npunkt anvisar var pengarna skall tas. Man får då\r\nnaturligtvis slakta en och annan gammal helig ko,\r\nsom t.ex. löntagarfonder. Men icke desto mindre --\r\ndet finns pengar att hämta i samhället, t.ex. genom\r\natt bolagisera de affärsdrivande verken, genom att\r\nsläppa in nya intressenter och genom att faktiskt\r\nlåta samhällets kapital arbeta på ett vettigt sätt, så\r\natt vi får en infrastruktur som hela samhället har\r\nnytta av.</pre><pre>På punkt efter punkt säger socialdemokraterna:\r\nMöjligtvis utredning, i annat fall avslag. Varför ger\r\ninte Birger Rosqvist några klara besked? Nej, i\r\nstället avstyrker socialdemokraterna motionerna\r\nmed hänvisning till pågående utredningsarbete.\r\nDet är ingenting annat än en ursäkt för regeringens\r\nlångsamhet och brist på målinriktning. Den enda\r\nmålinriktning regeringen har är en inriktning på\r\nPR. Det är kort och gott så att man väntar på\r\nvalåret. Då konverterar man de goda\r\noppositionsförslagen till sina egna. Man kommer\r\nän en gång, som så många gånger förut, att försöka\r\nmed detta trolleritrick. Birger Rosqvist! Vi\r\nefterlyser handlingskraft från en regering, även om\r\nden sitter i minoritetsställning och i obekväma\r\nvänsterpartisters knä.</pre><pre>Anf. 75 GÖREL BOHLIN (m):</pre><pre>Herr talman! Jag framhöll i mitt anförande att jag\r\ntycker att man inte har avreglerat tillräckligt\r\nmycket. Birger Rosqvist försökte genom att läsa\r\nupp ett stycke ur betänkandet replikera att man\r\nvisst har gjort det. Exemplet i betänkandet har\r\ntillkommit på förslag från moderaterna. Vi har\r\nunder ett stort antal år lagt fram konkreta förslag\r\ntill avregleringar, men enligt min uppfattning är det\r\ninte tillräckligt.</pre><pre>I betänkandet om yrkestrafiken, TU2, ger vi flera\r\nexempel på avregleringar som borde ske. Den\r\ndebatten får vi föra senare.</pre><pre>Det finns vidare behov av avmonopolisering. Det\r\nfinns fortfarande monopol, och vi vill åstadkomma\r\nen ökad stimulans i ekonomin genom en förbättrad\r\nkonkurrens.</pre><pre>Birger Rosqvist tog också upp den utredning som\r\nTony Hagström har lagt fram och där det föreslås\r\nen finansiering på ett litet nytt sätt. Jag råkar veta\r\nlitet grand om vad som står i den utredningen och\r\nkänner så väl igen det. Det är till en del sådant som\r\nvi tidigare har föreslagit, t.ex. försäljning av ett\r\nstatligt verk och finansiering med hjälp av privata\r\npengar. Självfallet kommer vi att stödja sådant när\r\ndet väl kommer fram, men det som jag framför allt\r\nkritiserar är segheten i regeringspolitiken. Framför\r\nallt vill jag peka på att man inte använder mer av\r\nstimulansåtgärder i trafikpolitiken. Det borde\r\nfinnas mer av positiva avgiftssystem, som leder till\r\natt man får lägre avgifter när man genomför\r\nförbättringar i miljön, t.ex. bättre motorer, till att\r\nman får en premie för att skrota bilar och till att\r\nman får lägre pris på bensinen om man använder en\r\nmindre miljöfarlig bensin.</pre><pre>Anf. 76 RUNE THORÉN (c):</pre><pre>Herr talman! I sitt senaste inlägg ifrågasatte Birger\r\nRosqvist centerpartiets förslag till finansiering av\r\ninvesteringarna. Vi har tidigare krävt 40 miljarder\r\nfram till sekelskiftet. Det är exakt samma belopp\r\nsom SJ har krävt. Sedermera har vi räknat ut att det\r\nfram till år 2010 behövs ungefär dubbelt så mycket,\r\ndvs. 80 miljarder. En hemsk summa, kanske någon\r\nsäger. Jag brukar säga att det är samma summa som\r\nen forskare har räknat ut att alkoholens\r\nskadeverkningar i vårt land årligen kostar. Jag är\r\nväl medveten om att det beloppet inte är utbytbart\r\ntill något annat ändamål. Men jag anser inte att\r\nman skall säga att det är omöjligt att få fram det\r\nbeloppet under en period av 20 år.</pre><pre>Vi i centerpartiet har sagt att utgivande av\r\njärnvägsobligationer kan vara en lösning. Det är en\r\ntanke som även SJ har varit inne på. Vad jag\r\ntidigare sade till Görel Bohlin vill jag nu säga också\r\ntill Birger Rosqvist: Borde vi inte kunna bli överens\r\nom behovet av dessa investeringar? Jag tror att vi\r\nsom politiker skulle få större förståelse för vårt\r\nagerande, om vi lät bli att tala om önskelistor, att\r\ndet snart är jul osv. Det är bättre om vi för en mer\r\nseriös diskussion.</pre><pre>Det är enligt min mening bra att SJ numera har en\r\nföretagschef som talar industrins språk. På det\r\nmöte i går som både jag och Birger Rosqvist\r\nbevistade sade han att en företagsledare inte bygger\r\nupp en lokal med ett hörn ett år, ett annat hörn\r\nnästa år, för att så småningom sätta dit maskiner.\r\nHan lånar naturligtvis upp erforderligt kapital för\r\natt snabbt få i gång industriprocessen. På samma\r\nsätt är det givetvis med järnvägen. Låt mig ta ett\r\nexempel: Först när det blir dubbelspår mellan\r\nGöteborg och Malmö börjar det komma in ''kulor''.\r\nDå först kan man tjäna på såväl gods- som\r\npersontrafiken. Detsamma gäller sträckorna\r\nGöteborg--Oslo och Göteborg--Karlstad. Jag\r\nskulle kunna fortsätta uppräkningen. Det är inte\r\nfråga om nostalgi eller önskelistor, utan det handlar\r\nom att vidta åtgärder för att få en bättre miljö och\r\nen bättre trafik. Vad annat kan vi göra? Jo, vi får\r\nreparera de skador som uppkommer. I\r\nGöteborgsregionen kan vi komma att få bygga\r\ndubbla motorvägar, och det kostar också pengar.</pre><pre>Jag har full förståelse för svårigheterna att totalt\r\nsett klara finansieringen. Låt oss gemensamt\r\nförsöka lösa det problemet. Men låt oss också vara\r\növerens om att det inte handlar om önskelistor utan\r\nom reella och väl dokumenterade behov. Jag tror\r\natt vi rent allmänt skulle vinna större respekt som\r\npolitiker om vi försökte att bli överens åtminstone\r\nom det.</pre><pre>Anf. 77 BIRGER ROSQVIST (s):</pre><pre>Herr talman! Viola Claesson återkom på sitt\r\nförsynta och tillbakadragna sätt till frågan om\r\njärnvägar resp. vägar. Hon sade att regeringen och\r\nsocialdemokraterna inte satsade på miljövänliga\r\nfärdmedel utan att annat fick gå före. Tony\r\nHagströms utredning negligerade hon helt och\r\nhållet därför att hon ansåg den värdelös. I den\r\nutredningen har dock vissa faktauppgifter tagits\r\nfram, och jag tror inte det är något fel på dem. Tony\r\nHagström konstaterar att staten i fråga om\r\nvägtrafiken tar ut ungefär 20 miljarder kronor mer\r\nän vad som därefter satsas på vägväsendet. Enligt\r\nTony Hagström får alltså staten in 20 miljarder\r\nkronor från vägsektorn. Däremot, konstaterar\r\nTony Hagström, kostar järnvägarna samhället 5\r\nmiljarder kronor. Helt sanningslösa tror jag inte att\r\ndessa konstateranden är. De siffror han har kommit\r\nfram till är noga analyserade och tål verkligen en\r\ngranskning.</pre><pre>Vad säger socialdemokraterna om Tony Hagströms\r\nutredning? frågar Anders Castberger. Denna\r\nutredning är nu ungefär en vecka gammal. Om man\r\ninte i detalj eller kanske inte ens i de stora linjerna\r\nhar klart för sig vad denna utredning har föreslagit\r\nför en dryg vecka sedan, så tycker jag det är\r\nursäktligt. Har verkligen folkpartiet klart för sig\r\nhur man skall ställa sig till de vittgående förslag som\r\nhar lagts fram av utredningen? Jag tror inte att ni\r\nhar det. Varför angriper Anders Castberger med\r\nsådan tordönsstämma socialdemokraterna på dessa\r\npunkter? Jag tror inte att ni själva har så mycket att\r\nkomma med.</pre><pre>Görel Bohlin talar om bolagisering, något som hon\r\när anhängare till. Hon anser att en sådan kan\r\ntillföra oss mer pengar. Låt mig säga att televerkets\r\nstyrelse ännu inte har behandlat frågan om\r\nbolagisering. Den ligger ju till grund för frågan i\r\nutredningen om hur man skall få fram dessa 20\r\nmiljarder. Det handlar alltså om en försäljning och\r\nen börsintroduktion av televerket. Jag tycker\r\ndärför det är för tidigt att tala om dessa pengar så\r\nlänge det inte har fattats något beslut om att\r\nbörsintroducera detta statliga verk. Än mindre har\r\ndet talats om när och hur en sådan sak skall kunna\r\ngenomföras.</pre><pre>Det har sagts att järnvägstrafik är det som vi skall\r\nsatsa på. Ett faktum är dock att\r\npersontransporterna i vårt land till 90 % sker på\r\nvägarna. 7 % sker per järnväg och 3 % i luften. Jag\r\ntycker att vi skall ha en viss aktning för det\r\nnödvändiga transportarbete som sker på\r\nvägsektorn mot bakgrund av de siffror som jag\r\nnämnt.</pre><pre>Anf. 78 VIOLA CLAESSON (v):</pre><pre>Herr talman! Birger Rosqvist är uppenbart positiv\r\ntill Tony Hagströms utredning. Tony Hagström vill\r\nprivatisera televerket på ungefär samma sätt som\r\nfru Thatcher har gjort i England med det statliga\r\nteleverket där. Birger Rosqvist läser mer eller\r\nmindre innantill ur Tony Hagströms utredning och\r\nsäger, att eftersom 90 % av persontransporterna i\r\ndag sker på landsväg är det inte troligt att det blir\r\nnågot trendbrott. Därför är det orealistiskt, menar\r\nhan, att satsa så mycket som vänsterpartiet,\r\ncenterpartiet och miljöpartiet vill satsa på\r\njärnvägen.</pre><pre>Är det så, Birger Rosqvist, som man skall tolka\r\nsocialdemokratins nuvarande inställning till\r\nmiljövänliga transporter? Vill ni att prognoserna\r\noch trenderna också i fortsättningen skall styra\r\ntrafikpolitiken? I så fall har ni inte alls förstått att vi\r\nbefinner oss i en akut miljökris. Ta del av alla\r\nrapporter från länsstyrelserna i landet, som har\r\ngjorts på uppdrag av Birgitta Dahl.</pre><pre>I ett stort antal interpellations- och frågedebatter\r\nhar vi också hänvisat till dessa rapporter för att visa\r\nhur allvarligt läget är. Det kan inte fortsätta på\r\nnuvarande sätt med så mycket trafik på\r\nlandsvägarna i stället för spårbunden trafik och\r\nkollektivtrafik. Det är helt orimligt och omöjligt.\r\nDet gäller att bryta de trender som har gällt tills nu\r\nliksom den låt-gå-politik som har förts.</pre><pre>Jag vill på nytt fråga Birger Rosqvist om han tror\r\natt folk har råd att resa med järnväg med de priser\r\nsom är aviserade till början av nästa år. Var det ett\r\nklokt beslut att lägga moms på\r\nkollektivtransporter? Är det klokt när vi vet att SJ\r\nkommer att skära ned järnvägstrafiken med 10 %\r\nfrån den 7 januari nästa år? Är det en bra,\r\nmiljöinriktad politik? Är det, Birger Rosqvist,\r\nmiljöinriktat att säga nej till en avveckling av\r\nbensindrivna bilar för att i stället satsa på\r\nalternativa bränslen och ha helt rena bilar år 2010?\r\nTydligen tycker Birger Rosqvist det. När vi gång på\r\ngång för fram våra konkreta förslag från denna\r\ntalarstol, då låtsas nämligen Birger Rosqvist att han\r\ninte hör vad vi säger och står och snackar med sina\r\npolare, eller också säger han att vi ropar på tomten\r\noch bara skriver önskelistor. Försök i stället att\r\nnågon gång gå i polemik med oss om våra konkreta\r\nförslag. Det tycker jag faktiskt, Birger Rosqvist, att\r\nman kan begära av trafikutskottets ordförande,\r\nsom är föredragande i de frågor som rör\r\ntrafikpolitikens mål och riktlinjer.</pre><pre>Anf. 79 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter klockan\r\n19.00.</pre><pre>Anf. 80 ANDERS CASTBERGER (fp):</pre><pre>Herr talman! Birger Rosqvist uppmanade mig att\r\nlyssna på vad han hade att säga om Tony Hagströms\r\nutredning. När jag då lyssnar, får jag frågan\r\ntillbaka: Vad säger ni om utredningen? Detta är\r\nnaturligtvis ett litet roligt ordspel, men det är ju\r\nfaktiskt inte något som konstruktivt bidrar till att ta\r\nfram pengar och finansiera de infrastrukturella\r\nbehov som faktiskt finns och som vi nu måste se till\r\natt åtgärda för att kunna använda på den\r\nekonomiska utvecklingen i landet och återigen\r\nsatsa på tillväxt. Nej, det blir inte riktigt seriöst,\r\nBirger Rosqvist, när vi heller inte får några\r\nkonkreta kommentarer till de finansieringsförslag\r\nsom faktiskt har lagts fram.</pre><pre>Vi har från folkpartiets sida gång på gång i flera år\r\nheltäckande redovisat varifrån vi vill ta pengarna.\r\nVi har också försökt att bryta ny mark genom att\r\ntala om alternativ och kompletterande finansiering,\r\natt det inte skall vara förbjudet att t.ex. ta upp\r\navgifter och att det inte skall vara förbjudet att låta\r\nandra företag gå in i olika gemensamma projekt.\r\nSent omsider och utan att regeringen egentligen har\r\nsagt ja till dessa propåer, läggs de in i utredningar,\r\noch sedan kommer det en rapport. Och utifrån\r\ndessa rapporter säger regeringen fortfarande\r\ningenting.</pre><pre>Vi har föreslagit att vi skall ta åtminstone tillväxten\r\nav löntagarfonderna i stället för att fortsätta att\r\nsocialisera det svenska näringslivet, men det ger\r\növer huvud taget ingen kommentar från\r\nsocialdemokraterna. Vi har föreslagit att vi skall\r\npröva möjligheten att bolagisera affärsverken och\r\nsläppa in fler och andra intressenter och på det viset\r\nlåta det statliga kapitalet arbeta på ett förnuftigt\r\nsätt och använda det till landets bästa. Men nej, det\r\nskall vara dött kapital som ligger där, och några\r\nkonkreta förslag eller kommentarer kommer inte\r\nfrån regeringens sida.</pre><pre>Det blir med en sådan regeringspolitik naturligtvis\r\ninte fråga om många steg framåt här i Sverige.</pre><pre>Anf. 81 GÖREL BOHLIN (m):</pre><pre>Herr talman! Jag nämnde, Birger Rosqvist, inga\r\nsummor när jag talade om att vi till en del fick fram\r\nvåra förslag genom Tony Hagströms utredning. Jag\r\nskulle däremot gärna vilja lyfta fram principerna,\r\nnämligen de principer som handlar om bolagisering\r\nav affärsverk. Det finns en rad olika affärsverk som\r\nskulle fungera bättre i bolagsform än i\r\naffärsverksform. Samtidigt skulle man få\r\nfinansieringskällor för investeringar.</pre><pre>Birger Rosqvist nämnde en summa från denna\r\nutredning, nämligen att staten genom bensinpengar\r\nfår in 20 miljarder mer än vad man lägger på\r\nunderhåll av vägarna. Enligt vägsektorn, som jag\r\ntror är ganska bra på att göra beräkningar av det\r\nhär slaget, stämmer inte detta, utan staten får\r\nsnarare in 30 miljarder mer i bensinpengar än vad\r\nman betalar ut i vägunderhåll.</pre><pre>Jag nämnde tidigare vad jag var kritisk emot,\r\nnämligen den onödiga reglering som\r\nsocialdemokraterna tydligen inte tycks komma\r\nifrån. Denna reglering finns framför allt på\r\nyrkestrafiksidan. En avreglering och en\r\navmonopolisering lösgör medel, Birger Rosqvist,\r\noch det är sådant som vi gärna ställer upp på. Gå\r\ndärför litet längre än vad ni hittills har vågat, så får\r\nni stöd åtminstone i det avseendet!</pre><pre>Sedan till detta med morötter, stimulans, i stället\r\nför piska. Detta är alldeles nödvändigt för att man\r\nskall få folk att ställa upp på de förslag som läggs\r\nfram och för att folk skall inse att det är nyttigt för\r\nsamhället, för miljön, osv. Vi bör alltså ha morötter\r\ni stället för piska. Avgiftspolitiken när det gäller\r\nmiljön bör ändras så att den stimulerar till\r\nförbättrade motorer och bättre miljö.</pre><pre></pre><pre>Anf. 82 RUNE THORÉN (c):</pre><pre>Herr talman! Trafikutskottets ordförande måste ha\r\nbrist på argument, eftersom han försöker få det att\r\nframstå som om hans politiska motståndare vore\r\nemot vägtrafik eller luftfart bara därför att vi vill\r\nsatsa på järnvägen. Det är bara att läsa innantill i\r\nolika motioner för att se vad centern genom åren\r\nhar velat satsa exempelvis på vägnätet och på\r\nsjöfarten.</pre><pre>Jag nämnde här en del exempel. Att bygga järnväg\r\nmellan Göteborg och Malmö innebär ju inte att\r\nman är motståndare till dem som åker på vägen. De\r\nfår ju tvärtom en bättre väg att åka på genom att\r\ndet blir något mindre trafik där. Inte är jag som är\r\nfrån Göteborg motståndare till en bra luftfart. Om\r\nvi åker tåg till Stockholm kan vi i stället utnyttja\r\nLandvetter till att få bättre internationella\r\nförbindelser. Kanske kan vi på så sätt avlasta\r\nArlanda, så att man där inte behöver bygga en\r\ntredje bana.</pre><pre>Nej, Birger Rosqvist, försök inte att få det att\r\nframstå som att man genom att vilja satsa på\r\njärnvägen är motståndare till andra trafikslag. Så är\r\ndet inte alls! Det är tvärtom så att en effektiv\r\ntransportapparat i vårt land, vad gäller såväl gods-\r\nsom persontrafik, är vad som gagnar våra\r\nmedborgare bäst. Och det är efter den linjen som\r\ncenterpartiet utarbetar sin trafikpolitik.</pre><pre>Överläggningen var härmed avslutad.</pre><pre>(Beslutet fattades under 12 §.)</pre><pre>10 § Inriktningen av televerkets verksamhet\r\nåren 1991--1993</pre><pre>Föredrogs</pre><pre>trafikutskottets betänkande</pre><pre>1990/91:TU1 Inriktningen av televerkets\r\nverksamhet åren 1991--1993 (prop. 1989/90:100\r\ndelvis).</pre><pre>Anf. 83 TOM HEYMAN (m):</pre><pre>Herr talman! I budgetpropositionen framhölls att\r\nsamtliga ensamrätter för televerket som ett led i\r\navregleringspolitiken nu hade avskaffats och att\r\nSverige är på väg att bli en av de mest öppna\r\nmarknaderna för telekommunikationer.</pre><pre>Trots detta har vi i utskottet reserverat oss till\r\nförmån för en ökad konkurrens på teleområdet.\r\nMan kunde kanske tycka att målet nu är nått och\r\natt någon reservation därför inte skulle vara\r\nnödvändig. Tyvärr, herr talman, är verkligheten en\r\nannan.</pre><pre>I regeringens proposition 1988 anfördes att: ''staten\r\nbör således eftersträva en effektiv konkurrens på\r\nmarknaden för teleprodukter och tjänster. Staten\r\nskall därför kontrollera att en dominerande\r\nmarknadsposition inte missbrukas''.</pre><pre>Hur ser då konkurrensläget ut i dag?</pre><pre>Vi har sedan några år tillbaka en fristående\r\nnätoperatör i landet -- Comvik. Företaget startades\r\nnär det svenska mobiltelefonsystemet började\r\nbyggas ut, och det var till en början mycket\r\nframgångsrikt.</pre><pre>När 900-systemet startade för ett par år sedan\r\nförändrades situationen. Myndigheten televerket,\r\nsom sköter tilldelningen av radiofrekvenser, beslöt\r\natt företaget televerket skulle få samtliga\r\ntillgängliga frekvenser på 900-bandet. Man\r\nmotiverade detta med den klassiska monopolistens\r\nständiga argument: det var mer praktiskt att ett\r\nföretag skötte alltihop.</pre><pre>Comvik förhindrades alltså att bygga ut sitt 900-\r\nsystem i det system som då startades.</pre><pre>Nu förbereds en tredje generation mobiltelefoner.\r\nMen televerket fortsätter att tekniskt bevaka sin\r\nmonopolställning. Comvik förhindras att köpa\r\nAXE-växlar. Comvik får inte tillgång till samma\r\nnätanslutningar som televerkets radio.\r\nSamtalstaxan konstrueras så att\r\nkonkurrensneutralitet inte råder mellan Comvik\r\noch televerkets radiosektion.</pre><pre>Intresset för utveckling av mobiltelefontjänster är\r\nstort, och ytterligare två företag, Racal Telecom\r\noch Nordic Tel, har ansökt om frekvenser för att\r\nbygga egna nät. Men myndigheten televerket har\r\nigen avstyrkt med det klassiska\r\nmonopolargumentet att det vore mycket\r\nopraktiskt.</pre><pre>Herr talman! Om televerket, regeringen och\r\nriksdagen menar allvar med alla uttalanden om\r\nbehovet av konkurrens, behövs andra åtgärder än\r\nbara vackert tal. Vi anser därför att riksdagen till\r\natt börja med bör skärpa skrivningen i detta\r\nbetänkande. Jag yrkar därför bifall till reservation\r\nnr 1.</pre><pre>Anf. 84 ANDERS CASTBERGER (fp):</pre><pre>Herr talman! Också i detta ärende leder samtliga\r\nmotioner med olika förslag utifrån olika\r\nideologiska och andra utgångspunkter fram till\r\nstupstocken och ett konstaterande att frågan är\r\nföremål för utredning och beredning. Med den\r\nsocialdemokratiska regeringens sedvanliga\r\nlångsamhet inom regeringskansliet skall alltihop\r\navstyrkas. Det är mycket ledsamt, herr talman, att\r\ndet inte går att mer konkret få ett besked om\r\nregeringens ståndpunkt i de olika frågorna.</pre><pre>Vi i folkpartiet står för vår del bakom de\r\nsynpunkter som kommit till uttryck i de två\r\nreservationer vi avgivit, men jag kommer bara att\r\nyrka bifall till den ena, nämligen reservation nr 1.</pre><pre>Den tekniska utvecklingen på\r\ntelekommunikationsområdet är hisnande.\r\nSnabbheten är långt större än vad vi vanligen\r\nföreställer oss. Utvecklingen är positiv för de\r\nmånga människorna, som enkelt och till relativt sett\r\nminskade eller oförändrade priser kan upprätthålla\r\nkontakt och medverka till social utveckling.\r\nUtvecklingen är till gagn för ekonomisk tillväxt och\r\nexpansion. Vi i folkpartiet bedömer att den\r\nfortsatta utvecklingen kommer att ha stor och\r\nt.o.m. växande betydelse för konsumenter och\r\nnäringsliv.</pre><pre>Men den tekniska utvecklingen och de framtida\r\nytterligare möjligheterna som snabbt växer fram\r\nställer oss självfallet också inför utmaningar.\r\nUtmaningar att tänka i nya banor. Utmaningar som\r\ninnebär att tippa förlegade ideologiska\r\nföreställningar över bord. Utmaningar att våga se\r\nin i det tidigare okända, och en utmaning för oss\r\nenskilda och olika företag att på ständigt nytt sätt\r\nförmå använda de möjligheter tekniken öppnar. I\r\nsamma mån måste vi då inse att det är inte vi här i\r\nkammaren som i egenskap av politiker skall styra.\r\nVår uppgift är att avreglera och öppna grindarna för\r\nde många människorna när det gäller att använda\r\ntekniska hjälpmedel. Här står liberal politik mot en\r\nvacklande och villrådig socialdemokrati.\r\nRuntomkring smyger de som utan tro på\r\nmänniskans förmåga och ansvar skräms med det\r\nokända som tillhygge.</pre><pre>Folkpartiet har genom åren varit initiativtagare till\r\navveckling av det svenska telemonopolet. Med\r\nregeringsansvar öppnade vi dörren för konkurrens\r\npå mobiltelefoni. Maken till uppsving, konkurrens,\r\ngod ekonomi, snabb teknisk utveckling och ett gott\r\nresultat för de många människorna finns ju inte i\r\nhela världen. Vår utgångspunkt är: Konsumenter\r\noch företag skall ha så stor valfrihet som möjligt i\r\nsin användning av teletjänster.</pre><pre>Telekommunikation av olika slag äger rum i ett\r\ntelesystem som i ökande grad kommer att utgöra en\r\nsamverkan mellan det statliga allmänna telenätet\r\noch -- vilket vi hoppas och arbetar för -- också ett\r\nantal privata nät. Det är viktigt att företrädare för\r\ndessa olika nät kan verka på samma villkor. Svensk\r\ntelepolitik bör därför enligt folkpartiets uppfattning\r\nskapa förutsättningar för en verklig nätkonkurrens\r\nmellan jämbördiga parter. Privata nät -- som t.ex.\r\nComviks, och jag tror vi kommer att få se fler --\r\nmåste ges möjlighet att erbjuda sina tjänster genom\r\nkonkurrens på lika villkor.</pre><pre>Folkpartiet har redan tidigare föreslagit att vi borde\r\növerväga att låta televerket verka i bolagsform\r\nockså med sina nättjänster. Vi var vid behandlingen\r\nav ett tidigare ärende i dag inne på att nya\r\nintressenter skall kunna släppas in som ägare i ett\r\nsådant bolag. Nu har televerkets generaldirektör\r\ntagit upp handsken. Han har, liksom folkpartiet,\r\nockså redovisat vilka många möjliga angelägna\r\nändamål det kapital som därmed kan lossgöras kan\r\nanvändas till. Folkpartiet har bekänt färg. Men\r\nsocialdemokraterna tiger som muren. Nu har\r\ntrafikutskottets ordförande ett gyllene tillfälle att\r\nsvara på frågan. Anser socialdemokraterna att\r\nteleverket kan bolagiseras och nya intressenter\r\nsläppas in som stabila ägare?</pre><pre>Jag yrkar mot bakgrund av detta bifall till\r\nreservation nr 1.</pre><pre>Herr talman! Ett företag som agerar på en marknad\r\nunder normala villkor måste också nu upp till en\r\navkastning som är marknadsmässig. Det nuvarande\r\nkravet på televerket utgår från ett amorteringsfritt\r\nstatslån med en ränta som är lika med statens\r\nutlåningsränta. Statens avkastningskrav fastställs\r\ngenom att vissa av televerkets fastigheter tagits upp\r\nsom statskapital med en ränta som är lika med\r\nstatens avkastningsränta. Med den av regeringen\r\nförda ekonomiska politiken uppgår inflationen till\r\növer 10 %. Räntekravet är inte mer än 11,5 %. I\r\nreala termer blir det alltså inte mycket att komma\r\nmed. Televerket måste anpassas till de\r\navkastningskrav som man måste ha rätt att ställa på\r\nen verksamhet som verkar i en fri och\r\nkonkurrensutsatt sektor. Jag anser därför att\r\navkastningskravet skall höjas. Jag vill markera att\r\nfolkpartiet står bakom det som redovisas i\r\nreservation nr 5, men av hänsyn till kammarens\r\narbetsbörda yrkar jag inte bifall till reservationen.</pre><pre>Anf. 85 RUNE THORÉN (c):</pre><pre>Herr talman! Jag vill börja med att meddela att\r\ncenterpartiet naturligtvis står bakom de yrkanden\r\nsom centerns representanter gjort i utskottet. Vi\r\nstår bakom såväl reservation 2 som 6, och jag yrkar\r\nbifall till reservation nr 2. Det är också den\r\nreservationen jag tänker säga några ord om.</pre><pre>Detta ärende är i sig likt det ärende vi behandlade\r\ntidigare i dag. Båda ärendena handlar egentligen\r\nom en aktiv regionalpolitik. Televerkets ansvar för\r\natt människor skall kunna bo och verka i hela vårt\r\nland är naturligtvis likartat med SJs och ansvaret för\r\nett bra vägnät i vårt land. Vi som sitter i denna\r\nkammare vet själva vilken stor betydelse som t.ex.\r\nden datakommunikation som vi har möjlighet att\r\nutnyttja från våra bostäder har och hur den ger oss\r\nbetydligt bättre arbetsförutsättningar.</pre><pre>På samma sätt är det naturligtvis med telefax och\r\nandra moderniteter. Det måste vara möjligt att\r\nutnyttja dessa oberoende av var man är bosatt i\r\nlandet. Man skulle kunna göra tolkningen att\r\naktiviteten i första hand skulle vara riktad mot\r\nlandsbygden. Men jag vill som storstadsbo slå fast\r\natt aktiviteten är precis lika mycket riktad mot\r\nstorstaden.</pre><pre>Det är en fördel om man kan få ett aktivt liv på\r\nolika håll i landsbygden. På detta sätt minskar\r\ntrycket mot våra storstäder. Tony Hagström har\r\ntidigare citerats här i kammaren. Om jag inte minns\r\nfel har han haft en del idéer om regionaltåg och\r\nannat för att lätta på trycket i Stockholm. På samma\r\nsätt är det med televerket. Man bör sträcka ut\r\nverksamhet till att inte bara gälla\r\nStockholmsregionen utan hela landet, och med en\r\nökad kapacitet i telenätet kan man klara av detta.</pre><pre>Det är kolossalt viktigt att man ser till att dessa\r\nmöjligheter finns. Det är precis detta som vi\r\nreservanter framhåller i reservation nr 2. Vi anser\r\nockså att televerket bör få ytterligare resurser för\r\natt den erforderliga nätutbyggnaden skall kunna\r\ngenomföras.</pre><pre>Herr talman! Som jag inledningsvis sade har jag\r\nförsökt korta ner mitt anförande, och jag yrkar\r\nhärmed bifall till reservation nr 2.</pre><pre>Anf. 86 VIOLA CLAESSON (v):</pre><pre>Herr talman! Vi befinner oss i den något märkliga\r\nsituationen att vi skall diskutera inriktningen av\r\nteleverkets verksamhet på grundval av ett\r\nbetänkande som är justerat -- det säger jag också\r\nden här gången -- innan Tony Hagström gjorde sitt\r\nutspel. Det har ju inte enbart att göra med\r\nfinansieringen av infrastrukturen, utan det har\r\nockså att göra med hans utredning; han utnyttjade\r\nden till det, skulle jag vilja påstå. Det har också att\r\ngöra med det utspel som han har gjort och som\r\nhandlar om televerkets framtid.</pre><pre>Vad de statsanställda televerksarbetarna nu\r\nundrar -- förmedlat inte enbart i tidningen\r\nStatsanställd -- är om ingenting längre gäller av det\r\nsom de har fått vara med och diskutera, av de beslut\r\nsom riksdagen har fattat, osv. I vilket fall som helst\r\ngår det inte att stå här och låtsas som om televerkets\r\ntreårsplan gällde som om Tony Hagströms utspel\r\naldrig hade skett.</pre><pre>I den förra debatten, som handlade om\r\ntrafikpolitiken, var Birger Rosqvist mycket positiv\r\ntill Tony Hagströms utredning. Han sade att han\r\ninte har någon anledning att ta ställning, eftersom\r\nteleverkets styrelse inte har gjort det, även om han\r\nvisade sig vara positiv till allt vad som hade sagts.\r\nJag vill då tala om att televerkets styrelse har uttalat\r\nsig så positivt att man givit Tony Hagström och hans\r\nutredare uppdraget att fortsätta på samma linje, det\r\nvill säga med den här inriktningen. Antingen\r\nkänner Birger Rosqvist inte till det eller också låtsas\r\nhan att han inte gör det.</pre><pre>Folkpartiet och moderaterna jublar naturligtvis.\r\nSnart har ni inte längre några motioner att skriva i\r\nde här frågorna. Det kommer, som Birger Rosqvist\r\ntidigare sade, bara att handla om små profileringar\r\neller petitesser.</pre><pre>Det beklagar naturligtvis jag, som står för\r\nvänsterpartiets inriktning. Vi har som enda parti\r\nhär i riksdagen försökt att kämpa emot den\r\navreglering, Thatcherisering och EG-anpassning\r\nsom har skett när det gäller besluten som angår\r\ntelepolitiken i Sverige. Mycket riktigt sade Birger\r\nRosqvist också i förra debatten till Görel Bohlin:\r\nMen vi har ju avreglerat. Titta här vad vi har gjort!\r\nTitta vad vi har anpassat oss till era krav! Varför då\r\ngnälla? -- Just precis så är det.</pre><pre>Förslagen när det gäller televerkets framtida\r\ninriktning -- jag tänker på den eventuella\r\nprivatisering, utförsäljning och t.o.m.\r\nbörsintroduktion som han har aviserat -- har\r\nnaturligtvis varit i flera andra säckar än Tony\r\nHagströms och hans stabs. På\r\nfinansdepartementet, som de flesta initiativ till den\r\nhär typen av myckets stora och mycket omvälvande\r\nförslag kommer ifrån, har man också i den här\r\nfrågan gått ut ganska tufft med en utredning, som\r\ntas till intäkt för att Tony Hagström är inne på rätt\r\nspår nu när det gäller omvandlingen av televerket.\r\nUtredarna Mats B O Larsson och Ted Stahl har\r\ntalat om att man skall göra affärsverken till\r\naktiebolag. Jag tror för min del, precis som\r\nStatsanställdas förbund, att utspelet egentligen\r\nhandlar om att det finns litet prutmån. I första\r\nsteget, Birger Rosqvist, är det naturligtvis inte det\r\nmycket stora steget till en börsintroduktion som det\r\nhandlar om, utan det handlar om ett medelstort\r\nsteg för att mjuka upp både svenska folket och\r\npolitikerna -- de skall t.o.m. före valet våga fatta ett\r\nsådant beslut, för att i nästa steg låta det bli fritt\r\nfram för de gamla moderatmotionerna i de här\r\nfrågorna.</pre><pre>I det här betänkandet behandlas en vpk-motion i\r\nvilken vi tagit upp frågan om det regionalpolitiska\r\noch sociala ansvaret. Där har vi kunnat peka på en\r\ndel som fanns att luta sig mot i post- och\r\nteleutredningen. Men nu befarar man mycket värre\r\nsteg som inte alls har med regionalpolitiska hänsyn\r\neller hänsynen till den sociala rättvisan att göra.\r\nDärför är det viktigt att visa på den motion som vpk\r\nhar med i betänkandet och som vi har reserverat oss\r\nför -- det handlar om taxepolitiken, och det handlar\r\nom glesbygdens förutsättningar.</pre><pre>Precis som Rune Thorén och centern anser vi att\r\nutbyggnaden på det här området också måste få\r\ngynna t.ex. Norrland på ett helt annat sätt än\r\nhittills. Man kan inte bromsa, och man kan inte\r\nmarknadsinrikta så till den milda grad som flera av\r\ner nu är inne på. Vi vill också ha enhetstaxa,\r\neftersom vi tycker att det ligger mycket i vad en\r\nutredare som inte har anknytning till\r\nfinansdepartementet har sagt.</pre><pre>Herr talman! Jag ber att få yrka bifall till\r\nreservationerna 3, 4 och 7.</pre><pre>Anf. 87 TOM HEYMAN (m) replik:</pre><pre>Herr talman! Ni har inga motioner kvar att skriva,\r\nsade Viola Claesson. Åjovars, det kommer nog att\r\nfinnas en och annan. Men det viktigaste för oss är\r\ninte att skriva motioner, utan det viktigaste är att vi\r\nfår en väl fungerande verksamhet. Om det\r\ndessutom medför att motionsbelastningen i\r\nkammaren minskar har vi ingenting emot det.</pre><pre>Anf. 88 ANDERS CASTBERGER (fp)\r\nreplik:</pre><pre>Herr talman! Det är betecknande att Viola\r\nClaesson är så förvånad över förslagen om\r\nförändringar av politiken på olika områden. Allt\r\nhar hänt efter utskottets sammanträden, säger hon.\r\nDet har hon inlett två betänkandebehandlingar i\r\nföljd med. Ja, Viola Claesson, så mycket har hänt\r\nsedan muren föll! Folk efter folk har kommit till\r\ninsikt om att det finns en annan politik att ta till sig,\r\natt det erbjuds också en annan politik.</pre><pre>Vi i folkpartiet jublar inte över att vi inte skulle ha\r\nnågra motioner att skriva. Det kommer att finnas\r\nkvar krav att ta upp motionsvägen så länge\r\nsocialdemokraterna inte har kommit längre än till\r\nutredningskvarnen. Men det har inget egenvärde\r\natt knacka maskin. Vad vi vill se är en politik för de\r\nmånga människorna, en politik som ligger så långt\r\nbort som möjligt från tvång, reglering, statsägande,\r\ncentralstyrning, socialism och allt annat som Viola\r\nClaesson fortfarande företräder och som\r\nregeringen yrvaket konstaterar saknar folkligt stöd.</pre><pre>Anf. 89 VIOLA CLAESSON (v) replik:</pre><pre>Herr talman! För det första förstod jag inte alls vad\r\nAnders Castberger sade.</pre><pre>För det andra vill jag säga till Tom Heyman att jag\r\ninte på något sätt har attackerat moderaterna och\r\nfolkpartiet. Det är snarare så att jag konstaterar att\r\nsocialdemokraterna börjar säga ja till ännu fler\r\nnyliberala förslag, och det betyder att ni i moderata\r\nsamlingspartiet och folkpartiet för ert eget\r\nexistensberättigandes skull lär få vara mycket\r\nuppfinningsrika för att hitta på fler saker att\r\nmotionera om. Kritiken skall naturligtvis riktas mot\r\nden socialdemokratiska regeringen. Det är den\r\nman skulle ha kunnat hoppas någonting av, men det\r\när nog slut på den tiden.</pre><pre>Anf. 90 ANDERS CASTBERGER (fp)\r\nreplik:</pre><pre>Herr talman! Viola Claesson förstår inte mina\r\ninlägg, säger hon. Det är nog bara en undanflykt. I\r\nså fall visar det sig väl att hon inte har förstått sin\r\negen politik under många års tid. Men människor i\r\nallmänhet förstod precis vad jag räknade upp här.\r\nDet är precis den politik som Viola Claesson och\r\nhennes parti, numera namnändrat, står för. Det är\r\nprecis den politik som vi motarbetar. Vi står för\r\ndess raka motsats.</pre><pre>Anf. 91 ANNA HORN AF RANTZIEN\r\n(mp):</pre><pre>Herr talman! Jag får göra ett hastigt inhopp här för\r\nRoy Ottosson. Även om jag inte tidigare har varit\r\nmed i utskottets arbete känns det inte så\r\nbekymmersamt -- vårt ställningstagande i de\r\närenden som behandlas här i dag känns ganska\r\nsjälvklart.</pre><pre>Alla är vi ju ense om vikten av god infrastruktur\r\növer hela landet. Hela Sverige skall leva. Jag vet\r\ninte hur många gånger de fyra orden har sagts här\r\ni kammaren. Kanske har luften något gått ur den\r\nkampanjen. Men när jag arbetade med kampanjen\r\nfann jag att det var ett återkommande önskemål om\r\nutbyggt telenät, men också en rädsla för att\r\nutbyggnaden i första hand skulle hjälpa tätorter och\r\nstorstäder. Det är otroligt viktigt i dag att också\r\nglesbygden får del av utbyggnaden. Framför allt har\r\ndetta märkts i kampanjen genom att många\r\ntelestugor har öppnats som förmedlar datakunskap\r\nså att landsbygden skall kunna leva vidare.</pre><pre>De goda telekommunikationerna kan sägas\r\nverkligen vara ett utomordentligt gott hjälpmedel\r\nför att göra det möjligt för människor att bo kvar\r\noch försörja sig på landsbygden och hålla den\r\nlevande och överlevande för oss alla. Det är också\r\nen möjlighet till att minska resandet och spara tid\r\nför lustigare göromål.</pre><pre>Statens övergripande ansvar enligt 1988 års\r\ntelepolitiska beslut begränsas till att avse\r\ngrundläggande telekommunikationer.\r\nDatatekniken kan redan i dag sägas vara\r\ngrundläggande. Visst har telenätet byggts ut på ett\r\nbra sätt, men utbyggnaden går för långsamt. Därför\r\nser vi det som viktigt att televerket får extra\r\nresurser så att varje företag och permanentbostad\r\nfår möjligheter att använda pålitliga datanät. Vi får\r\nockså komma ihåg att räkna med en kombination\r\nav företagsekonomi, samhällsekonomi och\r\nframtidsekonomi. Då blir inte den satsningen\r\ndestruktiv -- ord som nämnts tidigare.</pre><pre>Därmed yrkar jag bifall till reservation 2 som vi har\r\ntillsammans med centern om ökad kapacitet i\r\ntelenätet.</pre><pre></pre><pre>Anf. 92 BIRGER ROSQVIST (s):</pre><pre>Herr talman! Det gällande riksdagsbeslutet om de\r\növergripande målen för telepolitiken är\r\nvittomfattande. Beslutet anger hur telesystemet i\r\nSverige skall utformas och att det skall ge god\r\ntillgänglighet och service för grundläggande\r\ntelekommunikationer. Det skall bidra till ett\r\neffektivt resursutnyttjande i samhället.\r\nUtvecklingsmöjligheter på alla plan skall tas till\r\nvara. Systemet skall vara uthålligt och tillgängligt\r\nunder kriser och i ofredsförhållanden.</pre><pre>Inriktningen av telepolitiken innebär i stort sett att\r\nnätutbyggnadsplanerna skall förankras på regional\r\noch lokal nivå. Det skall finnas ett kontaktnät. De\r\nsom vill utnyttja teletjänsterna skall ha stor\r\nvalfrihet i sin användning av tjänsterna. Vidare är\r\ndet staten som ansvarar för att vi har ett\r\nsammanhållet och öppet telenät som täcker hela\r\nvårt land. Kostnaderna för att alla skall ha tillgång\r\ntill de grundläggande kommunikationerna skall\r\nbetalas solidariskt.</pre><pre>Även om det mesta i denna debatt tycks ha gått ut\r\npå att på olika sätt kritisera och nedgöra de\r\nförhållanden som råder i Sverige, har vi med stor\r\nsannolikhet de lägsta telefonkostnaderna i världen.\r\nVi har bland de högsta siffrorna när det gäller\r\ntelefontäthet. Vi har ett telenät som rent tekniskt\r\nligger längst fram, och vi har ett heltäckande\r\ndigitalt system. Vi har ett nät som är tillförlitligt,\r\noch det finns på den svenska telesidan mycket\r\nkunnig personal på alla nivåer. Det är mycket tack\r\nvare detta som vi står där vi står med vårt svenska\r\ntelenät.</pre><pre>Den första talaren, Tom Heyman, sade att det inte\r\nfinns någon fri konkurrens, utan att det fortfarande\r\nråder ett visst monopol över televerket. Televerket\r\när i dag helt avmonopoliserat. Det är ett helt öppet\r\nverk, och det råder fri konkurrens på teleområdet.\r\nSjälvfallet vill televerket, och det anser vi från\r\npolitiskt håll också, att det skall få en skälig\r\nersättning för de investeringar som har gjorts.\r\nTeleverket skall konkurrera med andra, men inte\r\nsubventionera dem. Det är viktigt att framhålla\r\ndetta när vi berör telepolitiken i vårt land. Det finns\r\nmånga som avundas de favörer vi har i att ligga så\r\nlångt framme, att det hela tiden görs landvinningar,\r\nall den moderna och sofistikerade apparatur,\r\nutrustning och innovationsobjekt som finns på\r\nområdet. Detta har till stor del kunnat ske tack vare\r\natt man har haft ett gott samarbete med det stora\r\ntelefonbolaget Ericsson i Sverige. Den utveckling\r\nsom televerket har bedrivit tillsammans med\r\nEricsson har varit till stor nytta för båda parter. Den\r\nprivata delen av Ericsson som har hand om den\r\ninternationella marknaden under de senaste\r\nmånaderna har kunnat redovisa mycket stora\r\nframsteg så till vida att man i knivskarp konkurrens\r\nhar kunnat få beställningar från olika delar av\r\nvärlden. Televerket och Ericsson kan tillsammans\r\nta åt sig äran av det.</pre><pre>Verksamheten under perioden 1991 till 1993 enligt\r\nden föreliggande treårsplanen skall inriktas på\r\nfortsatt koncentration på nätutveckling och\r\nnättjänster. Det kräver en fortsatt utveckling inom\r\nteleområdet och en fortsatt kostnadsanpassning av\r\nteleverkets olika taxor för att möta den ökande\r\nkonkurrensen. Man möter i dag en mycket hård\r\nkonkurrens från utländska intressenter som vill hit\r\ntill vårt land där marken är jämnad och där det\r\nkanske för en konkurrent är lättare att komma in\r\ngenom att det finns så många alternativ. Men det\r\nsvenska televerket har kunnat möta konkurrensen\r\ntack vare att man är tekniskt så långt framme.</pre><pre>Trots detta krävs det i motioner och i en reservation\r\natt det skall skapas en ökad kapacitet i telenätet.\r\nTeleverket har också under ett flertal år varit\r\nSveriges största investerare. I de treårsplaner som\r\nhar gällt har det gjorts investeringar på 25--28\r\nmiljarder kronor per treårsperiod. Det är det\r\nhögsta i vårt land.</pre><pre>Centerpartiet kräver ökad kapacitet. En sak har\r\nförvånat mig, och jag har svårt att förstå\r\nsammanhanget. Rune Thorén kanske kan förklara\r\nför mig. Centern tycker att för att televerket\r\nytterligare skall kunna utvecklas och erbjuda mer\r\ntjänster bör det tillföras medel från staten till\r\nteleverket för att kunna uppfylla ytterligare krav på\r\nverket. Bläddrar man litet längre fram i\r\nbetänkandet, i själva verket två reservationer fram,\r\nsäger centern att televerket skall leverera in till\r\nstaten ytterligare 500 milj. kr.</pre><pre>Först skall televerket tillskjutas medel för att bygga\r\nut mer. En sida längre fram i betänkandet skall\r\nteleverket leverera in 500 milj. kr. till staten -- för\r\natt finansiera centerns olika skattesänkningar,\r\ngissar jag. Det går inte ihop. Det är vad man\r\nnormalt kallar för rundgång i affärer.</pre><pre>Det fanns inga motioner i år om bolagisering.\r\nVarför vet jag inte. Men det hindrar ju inte att den\r\nmycket verbalt kraftfulle Anders Castberger\r\nnämnde bolagisering. Han ville förmå mig att\r\nklämma fram var jag står i bolagiseringsfrågan.\r\nFrågan har inte behandlats i utskottet, och vad jag\r\npersonligen anser har ju inte så stor betydelse,\r\neftersom jag talar för utskottet. Jag vill dock erinra\r\nAnders Castberger om att en stor del av televerkets\r\nverksamhet bedrivs i olika bolagsformer. Detta är\r\nen förutsättning för att man skall kunna konkurrera\r\nmed andra avancerade utländska konkurrenter.\r\nDet är mitt svar på Anders Castbergers fråga.</pre><pre>Det framfördes vidare att telenätet ytterligare\r\nborde byggas ut. Televerket har ålagts en uppgift\r\nsom man kommer att uppfylla i enlighet med de\r\nbeslut som har fattats. Var man än bor i landet skall\r\nman ha tillgång till de grundläggande\r\nteletjänsterna. Att omedelbart göra det möjligt för\r\nalla var man än bor att få tillgång till övriga tekniska\r\nfinesser är svårt, men i mitten av 90-talet kommer\r\nde allra flesta i vårt land att kunna utnyttja sådana\r\ntekniska finesser som bl.a. telefax.</pre><pre>Herr talman! Med det anförda yrkar jag bifall till\r\nhemställan i trafikutskottets betänkande.</pre><pre>Anf. 93 TOM HEYMAN (m):</pre><pre>Herr talman! Ja, Birger Rosqvist, det är riktigt att\r\ndet inte längre finns några lagreglerade monopol\r\nkvar inom televerkets verksamhetsområde. Birger\r\nRosqvist och jag är överens så långt att televerket\r\nnaturligtvis skall ha skälig ersättning för de tjänster\r\nsom man erbjuder både till allmänheten och till\r\nandra nätoperatörer. Men nu bygger televerket upp\r\nett tekniskt monopol som skall bevara det som\r\ntidigare var lagstadgat.</pre><pre>Ericsson har fått instruktioner som förhindrar\r\nbolaget att i dag lämna offert på växlar till Comvik.\r\nDetta fall skall prövas av marknadsdomstolen\r\nsenare i höst. Det rör sig troligen om ett högst\r\nvanligt fall av leveransvägran som undanröjs av\r\nmarknadsdomstolen. Under tiden har dock\r\nComvik förlorat lång och dyrbar tid.</pre><pre>När det gäller växelanslutningen är det en fråga om\r\nhur anslutningen från Comviks växel till televerkets\r\nnät skall ske. Där borde förhållandena vara lika för\r\nTeleverket Radio som för Comvik, men så är inte\r\nfallet. Televerket Radio ansluter med något som\r\nkallas för gul svensk tupp, medan Comvik hänvisas\r\ntill röd internationell tupp. Det låter som om det\r\nhandlar om en hönsgård, men det är det inte. När\r\nsedan Comvik accepterade detta, sade televerket\r\natt röd internationell tupp kommer att finnas bara\r\npå en eller två orter i landet. Detta skapar\r\nnaturligtvis linjekostnader för Comvik, som detta\r\nbolag inte kan bära för ett system som inte blir\r\njämlikt i förhållandet till den egna radiodivisionens\r\ntelefonnät.</pre><pre>Det är dessa förhållanden som jag har velat ta upp\r\ntill diskussion. Om riksdagens tidigare beslut om\r\nkonkurrensneutralitet skall kunna fullföljas, bör\r\nteleverket inte ha möjlighet att agera på det sätt\r\nsom man gör.</pre><pre>Anf. 94 ANDERS CASTBERGER (fp):</pre><pre>Herr talman! Genom att försöka sig på en formell\r\nvinkling gled Birger Rosqvist undan för att slippa\r\natt svara på de besvärliga frågor som vi ställde till\r\nhonom, men så enkelt går det inte.</pre><pre>Beträffande telepolitikens inriktning företräder\r\nfolkpartiet en liberal syn, där vi utgår ifrån en\r\nverklig nätkonkurrens mellan jämbördiga parter.\r\nJag exemplifierade inledningsvis med Comvik, men\r\näven andra kan komma att vara intresserade. Vi\r\nmenar att också dessa intressenter skall tillåtas vara\r\nmed.</pre><pre>För att en fungerande marknadsekonomi skall vara\r\ntill gagn för allmänheten erfordras att alla parter\r\nspelar på lika villkor. Detta är det fundamentala i\r\nen marknadsekonomi och förmodligen är det just\r\ndärför som socialdemokraterna ännu inte begriper\r\ndetta. Det här är utgångspunkten för att vi\r\nnaturligtvis vill låta televerket spela på samma\r\ngynnsamma villkor.</pre><pre>Socialdemokraterna och Birger Rosqvist måste\r\nändå ha en principiell syn på dessa frågor.\r\nAlltmedan folkpartiet år efter år krävt nytänkande\r\noch påvisat vilken principiell inriktning vi vill se,\r\nhar socialdemokraterna bara sagt nej.\r\nBolagiseringsfrågorna avgjordes i ett annat\r\nbetänkande, där socialdemokraterna var lika klart\r\nnegativa.</pre><pre>Så helt plötsligt framläggs samma förslag som\r\ntidigare har framställts av folkpartiet och flera\r\nandra partier av generaldirektören själv. Han har\r\nt.o.m. arbetat som en företagsledare och inte frågat\r\nregeringen innan han kom med förslaget om vad\r\nhan fick säga. Då står Birger Rosqvist helt\r\nhandfallen och hänvisar till att det inte är någon\r\nsom motionerat i den här frågan just denna gång.</pre><pre>Affärsvärldens senaste nummer innehåller en\r\nanalys av den kommande affären som eventuellt\r\nblir av. Där ger styrelsens ordförande sitt stöd för\r\ndenna tanke. Menar ägaren/staten -- företrädd av\r\nden socialdemokratiska regeringen -- som tillsätter\r\nordförande att man väntar sig en splittring i\r\nstyrelsen orsakad av företrädare som inte\r\nföreträder statens intressen? Det är en mycket\r\nunderlig inställning från socialdemokraternas sida.</pre><pre>Överläggningen var härmed avslutad.</pre><pre>(Beslut fattades under 12 §.)</pre><pre>11 § Vissa yrkestrafikfrågor</pre><pre>Föredrogs</pre><pre>trafikutskottets betänkande</pre><pre>1990/91:TU2 Vissa yrkestrafikfrågor.</pre><pre>Anf. 95 STEN ANDERSSON i Malmö (m):</pre><pre>Herr talman! Vi moderater står självfallet bakom\r\nsamtliga reservationer där vi finns representerade,\r\nmen för att bidra till att göra kammarens\r\narbetsförfarande smidigare yrkar jag härmed bifall\r\nbara till reservation nr 1.</pre><pre>Flertalet av dessa motioner har förvisso väckts flera\r\ngånger tidigare och blivit avslagna eller blivit\r\nbehandlade på ett sätt som vi moderater inte har\r\nvarit nöjda med. Vi kommer därför att fortsätta\r\nmed att avge motioner och agera för att syftet med\r\nmotionerna skall kunna uppnås.</pre><pre>Det här betänkandet går främst ut på vår önskan att\r\nminska antalet regleringar och därmed få en ökad\r\noch på många områden helt fri konkurrens.</pre><pre>Vid flera tillfällen under de senaste veckorna har\r\nhär i kammaren gjorts liknande uttalanden, men\r\neftersom det är så pass viktigt vill jag upprepa det\r\nännu en gång: Vi har ju sett hur det har gått för ett\r\nsamhällssystem där avsaknaden av konkurrens har\r\nvarit total. Dessa system faller i dag som korthus i\r\nländerna öster om Sverige.</pre><pre>När vi talar om fri konkurrens och en ökad\r\navreglering gör vi inte det med den enskilde\r\nlastbilsägaren, det enskilda bussföretaget eller\r\nflygföretaget som utgångspunkt, utan för att det är\r\nviktigt för den enskilde medborgaren, för\r\nskattebetalaren. En fri konkurrens innebär att\r\nmedborgarna dels får en större valfrihet, dels en\r\nstörre möjlighet att välja det alternativ som är bäst\r\noch billigast. Det är möjligt i ett samhälle med fri\r\noch öppen konkurrens.</pre><pre>Jag kan inte låta bli att referera till vad tidningen\r\nArbetets f.d. chefredaktör Frans Nilsson uttalade\r\nför en del år sedan under den debatt där man\r\ndiskuterade huruvida Arbetet för sin\r\nGöteborgsedition skulle erhålla presstöd. Den\r\nsocialdemokratiske chefredaktören Frans Nilsson\r\nsade då: ''Det är bra om journalisterna i Göteborg\r\nfår konkurrens av Arbetets journalister''. Det är ett\r\nresonemang som jag helt ställer upp bakom. Men,\r\nherr talman, det gäller förvisso på många andra\r\nområden än inom tidningsvärlden.</pre><pre>Visst har det hänt att majoritetspartiet på en del\r\nområden har släppt en del regleringar -- även om\r\ndet har gått långsamt -- och man har i vissa fall givit\r\nmöjligheter till ökad konkurrens. Vi moderater\r\nanser dock att takten har varit alltför långsam. På\r\nen del områden är det ett steg i rätt riktning. Det\r\nhåller jag med om. Men stegen kunde vara flera och\r\nframför allt snabbare.</pre><pre>Reservation 1 handlar framför allt om\r\nlämplighetsprövningen. Vår huvudprincip är att det\r\nviktigaste för en åkare är att han kan transportera\r\npassagerare och gods på ett säkert sätt. Man bör i\r\nlämplighetsbedömningen inte väga in överlaster,\r\nfarligt gods, hastigheter och beskattning. Det har vi\r\nandra instanser i samhället som sköter.</pre><pre>Vi har fackliga organisationer som mycket väl ser\r\ntill när arbetsgivare och anställda inte uppfyller de\r\nkrav som de anser att man skall uppfylla. I vårt\r\nsamhälle har de en frihet att agera.</pre><pre>Reservation nr 3 handlar om huvudmannaskap i\r\negen regi. Det är ytterst viktigt att man medger\r\nkonkurrens under betydligt bättre förutsättningar\r\nän vad som sker i dag. Jag skulle vilja be utskottets\r\ntalesman Jarl Lander att läsa det citat ifrån Svenska\r\ntransportarbetareförbundet som tas upp i\r\nreservation nr 3. Man talar där om att det viktiga\r\nför att få ekonomin att gå ihop i en verksamhet i vad\r\ngäller kommunikationer är att trafiken inte utförs i\r\negen regi utan lämnas ut på entreprenad.</pre><pre>Herr talman! Låt oss, till sist, verka för att vi får ett\r\nsamhälle med ökad konkurrens och minskad\r\nreglering till gagn för samtliga människor i detta\r\nland. Jag skulle vilja avsluta med att fråga Jarl\r\nLander om han delar Svenska\r\ntransportarbetareförbundets uppfattning, som\r\nciteras i reservation nr 3.</pre><pre>Anf. 96 ANDERS CASTBERGER (fp):</pre><pre>Herr talman! Trafikbranschen kännetecknas\r\nfortfarande av många regleringar,\r\nkoncessionsprövningar o.d. Varje förslag om en\r\nanpassning till resenärers önskemål och en sund\r\nekonomisk utveckling för enskilda företag möts\r\nmed skepsis och undanflykter. Än gör sig det ena,\r\nän det andra särintresset påmint.</pre><pre>När folkpartiet redan 1984 föreslog t.ex.\r\navreglering av taxi tog det många år innan\r\nsocialdemokraterna tog sig ur en förlegad\r\nregleringssyn och omsorg om det bestående, bara\r\nför att omedelbart hamna i utredningskvarnen. Det\r\ndröjde därifrån som bekant ytterligare många år\r\nfram till dess att vi nu äntligen lever de första\r\nmånaderna under någorlunda fria förhållanden på\r\ntaximarknaden. Det första stapplande stegen efter\r\n60 års reglering tas nu. Det blir naturligtvis lite\r\nkantigt både här och där.</pre><pre>En ökad frihet, och därmed ökade möjligheter till\r\nkonkurrens mellan de företag som producerat\r\ntrafiktjänster, är nödvändig för att säkra att\r\npriserna, dvs. taxorna som vi fortfarande\r\nregleringsmässigt brukar kalla dem, bringas i\r\növerenstämmelse med marginalkostnaden för\r\nproduktionen. Det är ett faktum som har\r\nunderstrukits åtskilliga gånger av bl.a. statens pris-\r\noch konkurrensverk.</pre><pre>Låt mig nämna några exempel på de återstående\r\nregleringarna som socialdemokraterna vill\r\ngenomföra -- förstås med uppbackning av de till\r\nvänsterparti förklädda återstående kommunisterna\r\ni vårt land samt miljöpartiet. När det gäller t.ex.\r\nlätta persontransporter med bil har det angivits att\r\nkommuner och landsting skall kunna utöva ett visst\r\nhuvudmannaskap. Detta innebär givetvis en\r\nhämsko på utvecklingen och konkurrensen. När\r\ndet gäller busstrafik kvarstår i vissa fall regler för\r\ntrafikmässig behovsprövning. Hur, Jarl Lander,\r\nkan socialdemokraterna anse att staten bättre än\r\nresenärerna kan avgöra när, vart och till vilket pris\r\nman vill resa? Är det egentligen inte\r\nstorebrorsmentaliteten ''man bör'' det ena och det\r\nandra som tittar fram igen?</pre><pre>Vi anser i folkpartiet att endast de\r\netableringsprövningar som kan motiveras med\r\nhänsyn till kompetens av betydelse för enskilda\r\nmänniskors hälsa och säkerheten vid befordran bör\r\nha betydelse. Övriga frågor som gäller ordning och\r\nreda i näringslivet regleras precis som i alla andra\r\nverksamheter på särskilt sätt och alla andra\r\nmänniskor får underordna sig på lika villkor. Det är\r\nett spel och ett agerande på marknaden som gynnar\r\nkonsumenterna.</pre><pre>Vi står med detta bakom det som har uttryckts av\r\noss i reservation nr 1 och 2. Med hänsyn till\r\nkammarens arbetsbelastning nöjer vi oss därför\r\nmed att yrka bifall till reservation nr 3.</pre><pre>Anf. 97 LENNART BRUNANDER (c):</pre><pre>Herr talman! I detta betänkande behandlas ett\r\nantal motioner som rör yrkestrafikfrågor. Jag skall\r\nframför allt beröra de frågor som rör taxi och de\r\nkrav som finns på taxi att ha kvittoskrivande\r\ntaxametrar.</pre><pre>De krav som kommer att gälla från den 1 januari\r\n1991 kommer att medföra bekymmer för många\r\ntaxiägare ute i landet. Kraven sköts upp ett halvår\r\neftersom man inte hade kunnat prova ut\r\ntaxametrarna i tid.</pre><pre>I betänkandet beskrivs hur man har kommit fram\r\ntill beslutet och hur förändringarna har skett. Man\r\nutgår ifrån att det är ett konsumentintresse att det\r\nskall finnas taxametrar. Det kan det naturligtvis\r\nvara i vissa fall. Man säger också att det kanske\r\nframför allt är av värde när det gäller de\r\nsamhällsbetalda transporterna. Såvitt jag vet är en\r\nmycket stor del av de samhällsbetalda\r\ntransporterna inte avhängiga av vad taxametern\r\nvisar utan snarare av avtal och andra\r\növerenskommelser om hur mycket transporten\r\nskall kosta. Man säger också att det är ett sätt att få\r\nen effektiv skattekontroll. Det kan jag naturligtvis\r\nförstå.</pre><pre>Det här får dock negativa konsekvenser på sina\r\nhåll. Många taxibilar, åtminstone ute på glesbygden\r\noch på små orter, har sin dominerande\r\ninkomstkälla i de resor som inte berörs av\r\ntaxametern. Det gäller skolskjutsar och andra\r\nsamhällsuppdrag som de får betalt för på annat sätt.</pre><pre>De utgör också en viktig del av servicen ute på\r\nlandsbygden så att människorna där får möjlighet\r\natt åka taxi. Den inkomst taxistationen som sådan\r\nfår på det sättet är dock ganska liten. Att de skall\r\ntvingas göra stora investeringar för att skaffa\r\ntaxametrar som kan skriva ut kvitton medför att en\r\ndel kommer att försvinna. En del måste nämligen\r\nha ganska många bilar för att kunna klara bl.a.\r\nskolskjutsar just i topparna. För att de skall kunna\r\nfå använda dessa bilar för att göra även vanliga\r\ntaxiresor måste de ha taxametrar i samtliga bilar.\r\nDet blir mycket dyrt för en företagare. Enligt min\r\nuppfattning är det inte acceptabelt att det är på det\r\nsättet. Därför borde det finnas generösa\r\ndispensmöjligheter för dessa taxiägare.</pre><pre>I betänkandet och i tidigare debatter hänvisas det\r\ntill att det finns dispensmöjligheter. Det är i och för\r\nsig riktigt. Men dessa dispensmöjligheter är\r\nuppbyggda på ett sådant sätt att om dispens ges får\r\ninga körningar över huvud taget förekomma då\r\ntaxametrar skulle behövas. Det är enligt min\r\nuppfattning och enligt reservation 5 i betänkandet\r\ninte till fyllest.</pre><pre>För glesbygden är det väsentligt att dessa\r\ntaxiföretag finns kvar. Det är också ett\r\nkonsumentintresse. Det är inte ett\r\nkonsumentintresse bara att kunden kan få ett\r\nkvitto. Upplysningen på detta kvitto kan kunden i\r\nstället få från taxichauffören. Därför borde\r\ntaxichauffören slippa ha denna taxameter. Vi\r\nkommer annars att få en sämre service ute på\r\nlandsbygden på dessa orter. Vi får kanske även\r\ndyrare taxiresor.</pre><pre>Jag har ett exempel från min hembygd. När\r\ntaxistationen lades ned blev\r\nframkörningsavgifterna större än kostnaderna för\r\nsjälva taxiresorna. Ett sådant system är\r\noacceptabelt. Därför kan det inte vara något\r\nkonsumentintresse att det är på det sättet.\r\nUtskottets talesman borde kunna tala om vari detta\r\nkonsumentintresse ligger. Detta system blir också\r\ndyrare för samhället, eftersom man får beställa\r\nlängre taxi längre bort ifrån. Glesbygdstaxi måste\r\nfå betydligt mer generösa dispensmöjligheter.</pre><pre>Med det anförda yrkar jag bifall till reservation 5 i\r\ndetta betänkande. Det finns även andra\r\nreservationer i betänkandet i vilka väsentliga frågor\r\ntas upp. I reservation 1 tas lämplighetsprövningen\r\nupp. Enligt denna reservation anser vi från centern,\r\nmoderaterna och folkpartiet att det nuvarande\r\nsystemet innebär en för stark inskränkning av\r\nnäringsfriheten, och vi vill ha en förändring. Detta\r\nhar tidigare tagits upp från talarstolen, och därför\r\ngår jag inte närmare in på det. Jag yrkar alltså inte\r\nbifall till reservation 1, eftersom vi inte tänker\r\nbegära votering på den punkten, men det innebär\r\ninte att vi inte står bakom synpunkterna i denna\r\nreservation. Vi står bakom samtliga synpunkter i de\r\nreservationer som vi har fogat till betänkandet.</pre><pre>Trafiksäkerhetskraven när det gäller bussar måste\r\nvara desamma oavsett om bussarna går i\r\nyrkesmässig trafik eller inte. Det måste vara ett\r\nklart konsumentintresse att man kan åka lika säkert\r\noavsett varifrån bussen kommer. Detta tas upp i\r\nreservation 6.</pre><pre>Herr talman! Jag yrkar bifall till reservation 5 och\r\nstår bakom kraven i övriga reservationer.</pre><pre>Anf. 98 ANNA HORN AF RANTZIEN\r\n(mp):</pre><pre>Herr talman! Jag skall börja med att yrka bifall till\r\nde tre reservationer där miljöpartiet finns med,\r\nnämligen reservationerna 5, 6 och 7.</pre><pre>När det gäller kvittoskrivande och registrerande\r\ntaximetrar har Lennart Brunander gjort en bra\r\nbeskrivning av situationen. Vi delar åsikten att\r\ndetta förslag är en förbättring och att det t.o.m. kan\r\nvara ett bidrag till säkerheten. Men samtidigt anser\r\nvi, eftersom det är en förhållandevis kännbar\r\ninvestering, särskilt för småföretagare, att det\r\nbehövs en större flexibilitet än vad transportrådet\r\nföreskriver, särskilt när det gäller glesbygden.</pre><pre>Större krav på uthyrning av tyngre bussar borde\r\nvara självklart för att man skall åstadkomma ökad\r\ntrafiksäkerhet. Vi yrkar därför på att en\r\nbestämmelse om yrkestrafiktillstånd skall krävas\r\noch att trafiksäkerhetskontrollerna skall skärpas\r\nnär det gäller bussar utan detta tillstånd. Det är\r\nytterst viktigt.</pre><pre>Cykeltransportställ på bussar är en enkel och\r\nrelativt billig åtgärd som kan minska bilåkandet och\r\ndärmed avgaserna. Det skulle ge en skjuts till det\r\nmest hälsosamma, nyttiga och, vilket det lär vara,\r\nmest energieffektiva persontrafikmedel som finns.\r\nOftast är det just det litet väl långa avståndet i\r\nbägge ändar av bussresan som frestar till att man\r\nåker bil hela vägen i stället för buss. Om man då får\r\ndenna enkla möjlighet att ta med cykeln förenklar\r\ndet för många, både i glesbygd och i\r\ntätortsområden. Det är en billig biljett till större\r\nfrihet och ett litet steg i riktning mot bättre en\r\nmiljö.</pre><pre></pre><pre>Anf. 99 JARL LANDER (s):</pre><pre>Herr talman! Det är knappt ett år sedan vi\r\ndiskuterade dessa frågor i kammaren. Då som nu\r\nvar de föranledda av motioner väckta under den\r\nallmänna motionstiden. Med andra ord skulle jag\r\nkunna använda mig av samma argument som jag\r\nanvände mig av för ett år sedan när\r\nutskottsmajoriteten avstyrkte de motioner som då\r\nhade väckts. Jag skall försöka undvika att använda\r\nsamma argument som då. Men jag vill redan nu\r\npoängtera att utskottsmajoriteten har samma\r\nuppfattning i dag när det gäller de reservationer\r\nsom är väckta med anledning av betänkandet.</pre><pre>Utskottsmajoriteten anser alltså beträffande\r\navregleringen av yrkestrafiken att man inte kan gå\r\nså mycket längre än vad som skett i och med den\r\nnya yrkeslagstiftningen som riksdagen fattade\r\nbeslut om under 1987/88 års riksmöte.</pre><pre>För dem som utövar yrkestrafik, av vilket slag det\r\nän är, bör kraven vara att de bedriver trafiken på\r\nett ansvarsfullt och lojalt sätt. Utskottsmajoriteten\r\nanser att en förutsättning för det är att utövarna har\r\nkunskap om samtliga lagar och regler om\r\nföretagsamhet och yrkestrafik. Det räcker inte med\r\natt de är bra på att köra buss eller duktiga på att\r\nlasta en lastbil snabbt. Vi anser att yrkestrafikens\r\nnuvarande regler om lämplighetsprövning är väl\r\nägnade att motverka olika lagöverträdelser. Alla\r\nmåste ju verka under samma förutsättningar. Och\r\nlika villkor skall gälla för alla som skall bedriva\r\nföretagsamhet i landet.</pre><pre>Samma grundsyn måste få gälla\r\ntrafikhuvudmännens verksamhet. Om samhället\r\nt.ex. har ställt krav på trafikhuvudmännen att de\r\nskall bedriva linjetrafik i ett län, även om den går\r\nmed underskott, är det högst oansvarigt mot\r\nskattebetalarna att släppa in ytterligare aktörer på\r\nlinjetrafiken. De som tillkommer skulle naturligtvis\r\nbara uppträda på linjer där det är lönsamt att köra,\r\nvilket skulle leda till ytterligare skattesubventioner\r\nför trafik i landets glesbygder. Jag vill nog hävda att\r\nyrkestrafiken är tillräckligt avreglerad som den är\r\nför närvarande.</pre><pre>Trafikhuvudmännen har både det ekonomiska och\r\npolitiska ansvaret för det lokala och det regionala\r\nresandet. Då är det självklart, anser jag, att det är\r\nlandstingen och kommunerna som gemensamt skall\r\navgöra vem av dem som skall vara huvudman, om\r\nde gemensamt skall vara det eller om kommunerna\r\neller landstinget ensamt skall vara huvudman. Av\r\ndetta följer att det är kommunerna tillsammans\r\nmed landstinget som själva skall få besluta om hur\r\nhuvudmannens trafik skall klaras -- om den skall\r\nupphandlas, som många gör, eller om den skall\r\nutföras i egen regi, vilket också förekommer. Detta\r\när inte en fråga för riksdagen att fatta beslut om.</pre><pre>Därför vill jag säga till Sten Andersson i Malmö att\r\ndet inte har någon större betydelse vad jag anser\r\nom Transportarbetareförbundets text, som är\r\nbifogad till er reservation 3. Jag anser alltså att\r\ndetta inte är en fråga som riksdagen skall fatta\r\nbeslut om.</pre><pre>Herr talman! Varje år väcks i samband med\r\nbehandlingen av yrkestrafikfrågor några motioner\r\nav personer som anser att samarbetet\r\ntrafikhuvudmännen emellan inte fungerar i\r\nSkånelänen. Det yrkas på att det skall vara\r\nlänsövergripande huvudman för bägge länen. Jag\r\när inte så övertygad om att det där nere fungerar på\r\ndet sätt som beskrivs i motionerna. Jag är lika litet\r\növertygad om att det skulle bli bättre med en\r\ngemensam huvudman. Konflikter kommer i så fall\r\nalltid att uppstå så länge vi har olika intressenter\r\nfrån olika kommuner och olika län. Vad som i så fall\r\nfordras är litet lyhördhet från de olika företrädarna\r\ninom de olika kommunerna och länen. Reglerna\r\nfinns ju i princip redan. Det är möjligt att samordna\r\növergripande länstrafik. I vilket fall som helst är det\r\ninte en uppgift för riksdagen att besluta hur\r\nlinjetrafiken skall samordnas i Skånelänen, utan\r\ndet måste vara en arbetsuppgift för regionerna att\r\nklara till invånarnas bästa.</pre><pre>Så något om taxitrafiken. Taxitrafiken avreglerades\r\nju. Så som det hittills verkar har det gett till resultat\r\nnågot högre avgifter. Men det har också givit till\r\nresultat att det är fler bilar i trafiken. Det som\r\nkvarstår är att samtliga bilar i taxitrafiken skall\r\nutrustas med en ny kvittoskrivande taxameter. Det\r\när en taxameter som inte enbart skall ge resenärer\r\nkvitto på resan på ett enklare sätt utan den skall\r\nockså vara ett hjälpmedel för myndigheterna att\r\nkunna följa verksamheten och se till att den sköts\r\npå likartat sätt av alla taxibilar, ett hjälpmedel som\r\ngör att vi vet att de som är anställda i\r\ntaxiverksamheten får möjlighet till en reglerad\r\narbetstid och att det här kan följas upp. Det betyder\r\nmed andra ord att vi har ett medel för att motverka\r\nall s.k. svarttaxiverksamhet, som vi i dag har.</pre><pre>Att som i reservationer till betänkandet yrka på att\r\nvi skall ge dispens för införandet av kvittoskrivande\r\ntaxameter i glesbygd är att anse att man i glesbygd\r\ninte behöver kvitto för taxiåkande, inte kontroll\r\növer arbetstiderna. Det viktigaste tydligen är att\r\ntaxiverksamhet i glesbygd skall kunna ske helt utan\r\nplikter om redovisning mot samhället. Vänd på\r\nresonemanget i stället: samtidigt skulle man, om\r\nman skulle släppa loss dispenserna i glesbygd, få en\r\nsituation där en taxichaufför från glesbygd aldrig\r\nskulle kunna ta upp resande när han kommer till\r\ntätort, vilket han kan göra om han har den nya\r\ntaxametern införd. Så dispens för införandet av den\r\nnya taxametern anser vi från utskottsmajoriteten i\r\når, precis som förra året, enbart skall medges när\r\ndet gäller olika specialkörningar, där körningarna\r\nutförs till ett i förväg bestämt pris. Det är så\r\ntransportrådet har utformat föreskrifterna om\r\ndispens för att använda kvittoskrivande taxameter.\r\nAvtalet skall vara klart. I princip är det enbart\r\nskolskjutsar det gäller.</pre><pre>Nu blev det tyvärr så att införandet fördröjdes från\r\nden 1 juli 1990 till kommande årsskifte. Längre\r\nanser jag inte att det finns motiv att skjuta upp\r\ninförandet av kvittoskrivande taxameter. I stället\r\nvill jag säga att det hastar med införandet av dessa\r\ntaxametrar i fordon, så att inte all samhällsbetald\r\ntaxiverksamhet på sikt utarmas av tillfälliga s.k.\r\nfrifräsare inom branschen, med risk att de\r\nutkonkurrerar den seriöst arbetande yrkeskåren\r\ninom svensk taxiverksamhet.</pre><pre>Herr talman! Slutligen följetongen om\r\nbussuthyrningsverksamheten. Vi har tidigare från\r\nutskottsmajoriteten sagt att -- och det har riksdagen\r\nställt sig bakom -- berörda myndigheter och\r\norganisationer med stor uppmärksamhet skall följa\r\nutvecklingen i fråga om omfattningen av\r\nbussuthyrning. Låt mig bara redovisa vad som\r\ngäller i dag. Man kan inte bedriva bussuthyrning\r\nutan tillstånd. Kravet när det gäller\r\ntillståndsgivning är detsamma som på lämpligheten\r\nenligt yrkestrafiklagen. Den som bedriver\r\nuthyrningsrörelse utan tillstånd döms därefter till\r\nböter.</pre><pre>Vidare sägs i förordningen om biluthyrning att\r\nfordon inte får lämnas till någon som kan antas\r\nsakna tillräcklig erfarenhet av fordonstypen.\r\nDessutom gäller samma trafikregler för chauffören\r\noavsett om han kör i linjetrafik eller inom\r\nuthyrningsverksamhet. För fordonen som sådana\r\ngäller samma regler vad avser trafiksäkerhet och\r\nkontrollbesiktning. I fråga om bestämmelser om\r\narbetstider och vilotider i vägtrafiken bereds en ny\r\nlag inom departementet. Något nytt uttalande från\r\nriksdagen i denna fråga anser vi inom\r\nutskottsmajoriteten inte nödvändigt.</pre><pre>Låt mig till sist konstatera att om utvecklingen inom\r\nbussuthyrningsbranschen inte leder åt rätt håll, då\r\när vi inte främmande inom utskottsmajoriteten för\r\natt snarast vidta åtgärder för att bromsa\r\nutvecklingen. I dag, liksom förra året, är vår\r\nbedömning att detta inte är nödvändigt.</pre><pre>Herr talman! Jag har försökt att inte upprepa så\r\nmycket av vad som sades i debatten förra året, men\r\njag har försökt med det sagda markera att jag vill\r\nyrka avslag på samtliga reservationer och bifall till\r\ntrafikutskottets hemställan i betänkande 2 i dess\r\nhelhet.</pre><pre>Anf. 100 STEN ANDERSSON i Malmö (m):</pre><pre>Herr talman! Om man har t.ex. körkort för tung\r\nlastbil då har man dokumenterade kunskaper om\r\nhastighet, om överlast och hantering av farligt gods.\r\nMer behövs inte. Man skall inte behöva bli\r\ndiskriminerad som lastbilsägare därför att man\r\nkanske har tillfälliga problem med\r\nskattemyndigheterna. De har inte ett dugg med\r\nyrket att göra. Man kan fråga sig om detta bara\r\nskall gälla för egenföretagare. Borde det inte i\r\nkonsekvensen namn även gälla för anställda som\r\nhar problem med myndigheterna av och till?</pre><pre>Jarl Lander talar här om lika villkor. Då måste jag\r\nfråga honom: Kommer han eller hans parti att\r\nföreslå att en egenföretagare, ensamåkare, som\r\narbetar litet mer än andra och tack vare detta kan\r\npressa taxorna jämfört med stora lastbilsföretag\r\nskall stoppas därför att han bedriver osund\r\nkonkurrens? Har ni sådana planer, Jarl Lander?</pre><pre>När det gäller verksamhet i egen regi har vi\r\nexempel på hur huvudmän har dumpat priserna\r\ndärför att de kan ta ut det någon annanstans till\r\nförfång för fri konkurrens och framför allt för\r\nmänniskorna.</pre><pre>Allra sist, herr talman, skall jag läsa upp det citat\r\nfrån Svenska transportarbetareförbundet som jag\r\nrefererade till i mitt huvudanförande: ''All\r\nerfarenhet talar nämligen för '' -- betonade\r\nförbundet -- att samhällets kostnader i\r\nentreprenadfallet vida understiger kostnaderna i\r\nden offentligt drivna trafiken.'' Jag tycker ändå att\r\nJarl Lander som representant för det åtminstone\r\nhitintills största partiet i Sverige borde kunna svara\r\npå frågan om han eller hans parti ställer sig bakom\r\ndetta påstående.</pre><pre>Anf. 101 LENNART BRUNANDER (c):</pre><pre>Herr talman! Jarl Lander började med att säga att\r\ndet har gått ett år sedan vi diskuterade dessa frågor\r\nsenast och att utskottsmajoriteten har exakt samma\r\nuppfattning i år som för ett år sedan. Jag skulle då\r\nvilja säga att vi har blivit ett år äldre men inte ett\r\ndugg klokare.</pre><pre>Jarl Lander hade funderingar över glesbygdstaxi\r\noch undrade varför vi vill ha ökade\r\ndispensmöjligheter där. Jo, ökade\r\ndispensmöjligheter vill vi ha därför att vi tycker att\r\ndet skall vara företagsmässigt möjligt att driva\r\ntaxirörelse där även i fortsättningen.</pre><pre>Om bara 10--20 % av en taxibils användning avser\r\nresor med taxameter, blir den här investeringen\r\nvåldsamt dyr. Inte alla taxibilar i glesbygden har ju\r\nså särskilt mycket körning. De företagsekonomiska\r\nmöjligheterna att fortsätta är därför beroende av\r\natt man inte belastas med sådana här kostnader.</pre><pre>Jarl Lander ville tolka detta så att det i glesbygden\r\ninte behövs kvitton och arbetsredovisning. Det är\r\ninte alls det som det handlar om. De här kvittona\r\nkommer i alla fall inte till stånd om man bara kör\r\nskolresor osv. Vad vi vill är att gränsen för\r\nmöjligheten att få dispens förskjuts på sådant sätt\r\natt man kan ha en del körning med taxameter utan\r\natt behöva ha denna utrustning. Då får ju förslaget\r\nom dispens inte alls den betydelse som Jarl Lander\r\nville låta påskina, utan man kan följa helt vanliga\r\nregler i övrigt.</pre><pre>Herr talman! Jag tycker att det är oerhört viktigt för\r\nde människor som lever i glesbygd att kunna få en\r\ntaxiresa dels ganska snabbt, dels till en rimlig\r\nkostnad -- och det får man bara om taxin finns på\r\nhemorten.</pre><pre>Anf. 102 ANNA HORN AF RANTZIEN\r\n(mp):</pre><pre>Herr talman! Jag måste återigen hålla med Lennart\r\nBrunander beträffande taxibilarna och kravet på\r\ndessa taxametrar. Jarl Lander tar i väldigt vad gäller\r\nresultatet av förslaget om dispens för dessa\r\ntaxibilar, särskilt i glesbygd. Det betyder tydligen\r\ninte mycket att man kan räcka en hjälpande hand åt\r\ndem som behöver hjälp därför att de är ekonomiskt\r\nsvaga. Och påståendet att de taxibilar som fått\r\ndispens inte skall få utföra körningar från tätorten\r\nverkar för mig som nonsens. Dispensen kan ju\r\ngöras tidsmässig, så att man kan ge vederbörande\r\nlängre tid på sig för att skaffa en sådan här\r\ntaxameter.</pre><pre>Jag tycker att det är mycket konstigt att\r\nglesbygdsborna skall vara en så ointressant grupp\r\nför Jarl Lander.</pre><pre>Anf. 103 ANDERS CASTBERGER (fp):</pre><pre>Herr talman! Vi ser tyvärr i det här ärendet att\r\nsocialdemokraterna hanterar det precis som alla\r\nandra förslag -- med stor nonchalans mot de\r\nmänniskor som kommer med alternativa förslag.\r\nJarl Lander hade egentligen inte några argument\r\nmot reservationerna 1, 2 och 3. De sveptes undan\r\nmed förklaringen att frågorna bereds och utreds.\r\nJa, det är det gamla vanliga när regeringen inte har\r\nnågon vision om vad det är man vill, när regeringen\r\ninte vågar visa flagg, inte talar om vad det\r\negentligen är för politik vi skall ha. Frågorna bara\r\nläggs i en byrålåda, och under tiden skyfflas alla\r\nförslag åt sidan.</pre><pre>Vi kan inte gå längre i avreglering, sade Jarl\r\nLander. Men avser då Jarl Lander att också företag\r\nsom tillhandahåller biljetter, livsmedelshandlare\r\noch andra företagare skall åläggas alla de extra\r\nregler för att få etablera sig som Jarl Lander vill ha\r\ninom kommunikationssektorn? Det finns regler\r\nmot den som inte följer skattebestämmelserna; det\r\ntar skattemyndigheter och åklagare hand om. Det\r\nfinns regler för avtal med arbetstagarparten om\r\nlöner osv., regler om livsmedelskontroll, om hur\r\nbilar skall se ut, och om allt möjligt. Man skall inte\r\nförbjuda etablering, utan det skall naturligtvis vara\r\nlika villkor i samtliga branscher.</pre><pre>Då säger Jarl Lander: Ja, men en företagare måste\r\nju inte vara bra på att köra buss eller lasta en lastbil\r\nsnabbt. Visst inte. En företagare i bussbranschen\r\nser ju till att han har förare som kan köra buss, och\r\nen företagare i taxibranschen ser till att han har\r\nförare som kan köra bil och hitta väl i staden och\r\npå landsbygden. Vi skall inte förbjuda företagare i\r\nnågon sådan bransch för att han har nya\r\nfinansieringsidéer eller inte går i av staten anvisad\r\nskola. Men det är vad Jarl Lander vill.</pre><pre>Vi anser i folkpartiet att vad som är viktigt är\r\nsäkerheten för kunderna, att man kan uppfylla\r\nsådana förpliktelser som gör att säkerheten\r\nfungerar. Jarl Lander står fortfarande fast med ett\r\nben i regleringens träsk. Tala i stället om vad det är\r\nregeringen förbereder och utreder i sitt kansli, och\r\nvisa flagg för oss här i kammaren!</pre><pre>Anf. 104 JARL LANDER (s):</pre><pre>Herr talman! Både Sten Andersson i Malmö och\r\nAnders Castberger är tydligen inne på att man skall\r\nsläppa all verksamhet fri i landet -- då blir allting\r\nbra, och då fungerar allting.</pre><pre>Vi säger att vi vill ha den lilla typ av reglering kvar\r\nsom gör att alla har samma förutsättningar att sköta\r\nföretagsverksamhet. Det är nog det som skiljer oss\r\nåt. Vi kan inte acceptera att även den som inte är så\r\nnoga med att betala in arbetsgivaravgifter, betala in\r\nskatt eller fullgöra andra skyldigheter gentemot\r\nsamhället, skall kunna fortsätta och driva t.ex.\r\nbussverksamhet eller yrkestrafik. Hur bra han än är\r\npå detta måste han också känna samma ansvar\r\ngentemot det övriga samhället som de andra, som\r\när mera seriösa inom branschen.</pre><pre>Får jag också säga några ord till Lennart Brunander\r\noch Anna Horn af Rantzien angående\r\ntaxiverksamhet i glesbygd. Jag vill direkt vända mig\r\nmot Anna Horn af Ranzien, som säger att jag inte\r\nskulle känna något ansvar för människor i\r\nglesbygden. Anna Horn af Rantzien kanske inte vet\r\natt jag kommer från ett verkligt glesbygdsområde.\r\nOch det är just därför som jag tar upp det här\r\nproblemet. Det är där vi har problemet med s.k.\r\nfrifräsare, som nu håller på att slå ut all seriös\r\ntaxiverksamhet. De räknar med att centern och\r\nmiljöpartiet skall se till att de inte behöver ha\r\nkvittoskrivande taxametrar i bilarna. Jag anser att\r\nså måste ske -- att sådana taxametrar skall finnas --\r\nom vi skall få någon ordning på taxiverksamheten\r\nute i glesbygden.</pre><pre>Anf. 105 ANDERS CASTBERGER (fp):</pre><pre>Herr talman! Nu säger Jarl Lander att alla skall\r\nspela på lika villkor. Det är precis det som vi i\r\nfolkpartiet föreslår, det är precis det som jag har\r\nupprepat gång på gång: Villkoren skall vara lika för\r\nalla. Det är bara det att Jarl Lander vill införa en\r\nmassa extra villkor som alla skall uppfylla -- villkor\r\nsom inte gäller i några andra branscher.</pre><pre>Socialdemokraterna har ju infört näringsförbud för\r\nden som inte sköter skatter och konkurser på ett\r\nriktigt sätt. Ett sådant etableringshinder, som gäller\r\nandra branscher, finns alltså redan. Varför är inte\r\ndet nog när det gäller transportbranschen?</pre><pre>Nej, det är ju så, Jarl Lander, om sanningen skall\r\nfram, att socialdemokraterna ännu inte riktigt\r\nkunnat smälta att det är avreglering som gäller. De\r\nstatens hänglsen, som skall sättas på allt och alla\r\nenligt socialdemokratiskt sätt att se, klipper vi nu\r\nav. Då måste Jarl Lander inse detta, och komma\r\nmed en politik som följer upp detta i samhället\r\nockså när det gäller transportsektorn.</pre><pre>Anf. 106 LENNART BRUNANDER (c):</pre><pre>Herr talman! Jarl Lander påstår att de\r\nkvittoskrivande taxametrarna skulle vara till för att\r\nskydda glesbygdstaxin, så att inte ''frifräsare'' skall\r\nta hand om de få taxiresor som förekommer där.\r\nDet tyder på att majoriteten i utskottet inte har satt\r\nsig in i hur situationen är för de här taxiägarna, och\r\nheller inte har pratat med dem. Situationen är ju en\r\nhelt annan.</pre><pre>Det rör sig inte om något större antal, så\r\n''frifräsarna'' skulle nog bli ganska magra om de\r\nhade att leva på det här. Jag är övertygad om att de\r\ninte skulle hålla på särskilt länge. Jag har nämligen\r\ninte upplevt att de finns i särskilt stort antal.\r\nSnarare är de ett problem i mera tätbefolkade\r\nområden, där de har möjlighet att få litet\r\ninkomster. På landsbygden och i glesbygd är\r\nmänniskorna beroende av att det finns taxiägare att\r\nvända sig till. Man skall inte behöva rekvirera en\r\nlångväga taxi. Men den risken finns om man\r\nfortsätter att driva frågan på det sätt som man nu\r\ngör och inte medger dispenserna i fråga.</pre><pre>Överläggningen var härmed avslutad.</pre><pre>12 § Beslut</pre><pre>Företogs till avgörande lagutskottets betänkanden\r\n1990/91:LU1, LU2, LU3, och LU4 samt\r\ntrafikutskottets betänkanden 1990/91:TU3, TU1\r\noch TU2.</pre><pre>Lagutskottets betänkande 1</pre><pre>Utskottets hemställan bifölls.</pre><pre>Lagutskottets betänkande 2</pre><pre>Mom. 2 (differentierad rösträtt)</pre><pre>Utskottets hemställan bifölls med 263 röster mot 39\r\nför reservation 1 av Bengt Harding Olson och Lola\r\nBjörkquist. 1 ledamot avstod från att rösta.</pre><pre>Mom. 4 (förvärv av egna aktier)</pre><pre>Utskottets hemställan bifölls med 272 röster mot 32\r\nför reservation 2 av Martin Olsson och Stina\r\nEliasson.</pre><pre>Mom. 5 (miljöredovisning i företag)</pre><pre>Utskottets hemställan bifölls med 287 röster mot 17\r\nför reservation 3 av Elisabet Franzén.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande 3</pre><pre>Utskottets hemställan bifölls.</pre><pre>Lagutskottets betänkande 4</pre><pre>Utskottets hemställan bifölls.</pre><pre>Trafikutskottets betänkande 3</pre><pre>Mom. 1 (trafikpolitikens mål och inriktning)</pre><pre>Först biträddes reservation 3 av Viola Claesson\r\nmed 20 röster mot 17 för reservation 4 av Roy\r\nOttosson. 265 ledamöter avstod från att rösta.</pre><pre>Härefter bifölls reservation 2 av Elving Andersson\r\noch Rune Thorén med 33 röster mot 27 för\r\nreservation 3 av Viola Claesson. 244 ledamöter\r\navstod från att rösta.</pre><pre>Därpå biträddes reservation 1 av Görel Bohlin\r\nm.fl. med 100 röster mot 55 för reservation 2 av\r\nElving Andersson och Rune Thorén. 149 ledamöter\r\navstod från att rösta.</pre><pre>Slutligen bifölls utskottets hemställan med 156\r\nröster mot 99 för reservation 1 av Görel Bohlin\r\nm.fl. 49 ledamöter avstod från att rösta.</pre><pre>Mom. 2 (samhällsekonomisk analys av\r\ninvesteringar)</pre><pre>Utskottets hemställan -- som ställdes mot\r\nreservation 5 av Elving Andersson m.fl. -- bifölls\r\nmed acklamation.</pre><pre>Mom. 6 (avreglering)</pre><pre>Utskottets hemställan -- som ställdes mot\r\nreservation 9 av Görel Bohlin m.fl. -- bifölls med\r\nacklamation.</pre><pre>Mom. 7 (sjöfart)</pre><pre>Utskottets hemställan -- som ställdes mot\r\nreservation 10 av Viola Claesson -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande 1</pre><pre>Mom. 1 (telepolitikens inriktning)</pre><pre>Utskottets hemställan bifölls med 207 röster mot 95\r\nför reservation 1 av Görel Bohlin m.fl.</pre><pre>Mom. 2 (ökad kapacitet i telenätet)</pre><pre>Utskottets hemställan -- som ställdes mot dels\r\nreservation 2 av Elving Andersson m.fl., dels\r\nreservation 3 av Viola Claesson -- bifölls med\r\nacklamation.</pre><pre>Mom. 3 (taxefrågor)</pre><pre>Utskottets hemställan biföll med 285 röster mot\r\n18 för reservation 4 av Viola Claesson. 1 ledamot\r\navstod från att rösta.</pre><pre>Mom. 8 (telefonautomater i glesbygd)</pre><pre>Utskottets hemställan -- som ställdes mot\r\nreservation 7 av Viola Claesson -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande 2</pre><pre>Mom. 1 (lämplighetsprövning)</pre><pre>Utskottets hemställan -- som ställdes mot\r\nreservation 1 av Elving Andersson m.fl. -- bifölls\r\nmed acklamation.</pre><pre>Mom. 3 (huvudmannatrafik i egen regi)</pre><pre>Utskottets hemställan bifölls med 203 röster mot\r\n100 för reservation 3 av Görel Bohlin m.fl.</pre><pre>Mom. 7 (kvittoskrivande och registrerande\r\ntaxametrar)</pre><pre>Utskottets hemställan bifölls med 171 röster mot\r\n132 för reservation 5 av Elving Andersson m.fl.</pre><pre>Mom. 8 (uthyrningsrörelse med tyngre bussar)</pre><pre>Utskottets hemställan -- som ställdes mot\r\nreservation 6 av Elving Andersson m.fl. -- bifölls\r\nmed acklamation.</pre><pre>Mom. 11 (cykeltransportställ på bussar)</pre><pre>Utskottets hemställan -- som ställdes mot\r\nreservation 7 av Viola Claesson och Roy\r\nOttosson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre></pre><pre>13 § Handikapp</pre><pre>Föredrogs</pre><pre>socialutskottets betänkande</pre><pre>1990/91:SoU1 Handikapp.</pre><pre>Anf. 107 BARBRO SANDBERG (fp):</pre><pre>Herr talman! Dagens betänkande SoU1 är det\r\nförsta från socialutskottet under detta riksmöte.\r\nDet behandlar handikappfrågor.</pre><pre>Uppfattningen om alla människors lika värde är en\r\nav hörnstenarna i vårt demokratiska samhälle. Det\r\ninnebär att människor med funktionshinder har\r\nsamma rättighet som icke funktionshindrade att få\r\nta del av välfärden, och att de skall kunna leva ett\r\nfritt och oberoende liv som ger möjlighet till\r\nsjälvförverkligande.</pre><pre>Handikappade finns i alla samhällsgrupper, och\r\nderas livssituation växlar på samma sätt som andra\r\nmänniskors. Folkpartiets strävan att öka\r\nmänniskors frihet gäller inte minst dem vars frihet i\r\ndag är mycket begränsad. Hit hör de\r\nhandikappade. Många av dem tillhör vad vi i\r\nfolkpartiet kallar ''det glömda Sverige''.</pre><pre>Till dagens betänkande är fogade 29 reservationer\r\nav vilka inte mindre än 11 bär folkpartinamn. Jag\r\nskall kommentera några av dem.</pre><pre>I förarbetena till socialtjänstlagen sägs att en\r\ngrundläggande förutsättning för att samhället skall\r\nfungera är att man känner till människors situation,\r\nproblem och behov. I kommunerna fattar man i dag\r\nbeslut som har stor betydelse för de handikappades\r\nvälfärd. Det kan gälla hemtjänst, avlösarservice,\r\nledsagarservice, färdtjänst osv. Utan en långsiktig,\r\nväl fungerande planering i nära samarbete med\r\nhandikapporganisationerna kan inte målen uppnås.\r\nDärför borde alla kommuner göra en\r\nhandikappinventering.</pre><pre>Herr talman! Under en följd av år har vi från\r\nfolkpartiets sida framfört att handikappade bör\r\nkunna få personliga vårdare eller assistenter,\r\nmänniskor som de lär känna och ha förtroende för.\r\nJag kan bara konstatera att utskottsmajoriteten\r\nföljer gamla invanda mönster. Man hänvisar till\r\nhandikapputredningen. Tyvärr hjälper inte det de\r\nhandikappade.</pre><pre>I reservation 8 tas det upp ett gammalt\r\nfolkpartikrav, som gäller vilka som skall få skydd av\r\nomsorgslagen. Redan vid lagens tillkomst 1985\r\nuttalade sig socialutskottet för en utvidgning av den\r\npersonkrets som bör omfattas av lagen. Våren 1988\r\nuttalade utskottet, mot bakgrund av den då\r\naviserade och numera arbetande\r\nhandikapputredningen, att utskottet förutsatte att\r\nutredningsarbetet skulle bedrivas så, att ett\r\ndelförslag angående en utvidgning av\r\npersonkretsen snabbt skulle kunna tas fram. Ännu\r\nhar inget förslag kommit. Det är angeläget att inte\r\nminst boendefrågorna när det gäller handikappade\r\nungdomar som inte omfattas av omsorgslagen får\r\nen lösning.</pre><pre>I dag talas det mycket om rehabilitering. Då menar\r\nman oftast människor som av en eller annan\r\nanledning gått sjukskrivna en längre tid och måste\r\nrehabiliteras, förbättra eller helst återställa\r\nkroppsfunktioner som har försämrats på grund av\r\nsjukdom eller annan skada, för att sedan kunna\r\nåtergå till förvärvsarbete.</pre><pre>Men även handikappade som inte kan\r\nförvärvsarbeta kan behöva rehabilitering, och de\r\nmåste ha rätt till behandling, oavsett om det\r\nföreligger möjlighet till förbättring eller om det\r\nendast är fråga om ett bibehållande av funktioner.\r\nMånga handikappade behöver vid sidan om en\r\nkontinuerlig rörelseträning och regelbundna\r\nintensivperioder någon gång per år på\r\nrehabiliteringsklinik med möjlighet till\r\nsjukgymnastik och genomgång av hjälpmedel.</pre><pre>Habilitering avser åtgärder för barn, som från\r\nfödseln eller unga år på grund av sjukdom eller\r\nskada behöver anpassning. Habilitering betyder\r\nalltså att utveckla en förmåga som tidigare inte har\r\nfunnits.</pre><pre>Insatserna kan vara olika, t.ex. sjukgymnastik, stöd\r\nfrån logoped och psykolog. Genom att dessa\r\nresurser samordnas når man dels bättre kvalitet,\r\ndels slipper föräldrarna och barnet ha kontakt med\r\nmånga olika instanser som kanske är belägna långt\r\nifrån varandra. Folkpartiet anser att det är\r\nväsentligt att en ökad samordning av\r\nbarnhabiliteringen kommer till stånd.</pre><pre>Även vuxna handikappade har behov av en\r\nsamordnad habilitering. I dag upphör inskrivningen\r\ni den samordnade habiliteringen i tjugoårsåldern.\r\nDet är en känslig fas i den unge handikappades liv.\r\nDå flyttar han kanske till ett eget boende och skall\r\nskapa sig en egen tillvaro och identitet. Här kan en\r\nsamordnad vuxenhabilitering göra stora insatser\r\nmed praktiskt och psykologiskt stöd. Folkpartiet\r\nanser därför att en samordnad habilitering också\r\nbör erbjudas vuxna.</pre><pre>I dagens betänkande finns det också ett kapitel om\r\nhandikapphjälpmedel. I folkpartiets partimotion\r\nSo227, som till stor del återfinns i detta\r\nbetänkande, behandlas också ett avsnitt om\r\nhjälpmedel, där vi bl.a. skriver att rätten till\r\nhjälpmedel skall garanteras i lag och\r\nhuvudmannaskapet vara samlat. Vi har också en\r\nkläm i motionen, men av någon anledning är detta\r\nmotionsyrkande hänvisat till\r\nsocialförsäkringsutskottet. Av misstag finns vi inte\r\nmed på berörda reservationer, nr 16 och 18, varför\r\njag vill betona att dessa är i överensstämmelse med\r\nfolkpartiets uppfattning.</pre><pre>Herr talman! Ett nytt och bättre bilstöd infördes\r\nden 1 oktober 1988. Det förekommer titt och tätt\r\nuppgifter i pressen om att det är sämre än det\r\ntidigare och orättvist. Jag tycker att det är felaktigt\r\natt säga att det har försämrats, men anser inte heller\r\natt det till alla delar är tillfredsställande.</pre><pre>Folkpartiet har i sin partimotion föreslagit en rad\r\nförbättringar. Vi anser t.ex. att även\r\nförtidspensionärer som aldrig kommit ut på\r\narbetsmarknaden och som erhållit bilstöd före 49\r\nårs ålder skall kunna få förnyat bilstöd upp till 65\r\når.</pre><pre>När jag läser utskottsmajoritetens förslag kan jag\r\ninte bedöma om det är positivt eller negativt -- ett\r\ntillkännagivande till regeringen med många\r\nkrumbukter. Jag tycker att det vore bra om Jan\r\nAndersson kunde tala om för mig och övriga som\r\ninte förstår vad som menas med skrivningen i\r\nbetänkandet.</pre><pre>För att få rätt till bilstöd måste funktionshindret\r\nvara varaktigt och medföra väsentliga svårigheter\r\natt förflytta sig på egen hand eller anlita allmänna\r\nkommunikationer. De här bestämmelserna\r\ntillämpas i dag olika. Reglerna bör därför ses över.</pre><pre>Nytt är också att föräldrar med handikappat barn\r\nkan få bilstöd. Förutsättningen är att föräldern\r\nsammanbor med barnet. Men alla gravt\r\nhandikappade barn bor inte hos sina biologiska\r\nföräldrar, en del bor hos fosterföräldrar.\r\nFosterföräldrarna kommer inte i åtnjutande av\r\nbilstöd, även om alla andra villkor för stödet är\r\nuppfyllda. Folkpartiet anser att reglerna bör\r\nändras, så att även fosterföräldrar som varaktigt\r\nvårdar handikappat barn får rätt till bilstöd. Tycker\r\ninte Jan Andersson att också detta är ett rimligt\r\nkrav?</pre><pre>Även med ett förbättrat bilstöd behövs en väl\r\nfungerande färdtjänst. Folkpartiet har i år liksom\r\ntidigare föreslagit att färdtjänsten ges samma\r\nhuvudman som den övriga kollektivtrafiken. För\r\ntvå år sedan hänvisade utskottet till att frågan var\r\nunder beredning i regeringskansliet. I dagens\r\nbetänkande hänvisar man till 1989 års\r\nhandikapputredning. Det kommer aldrig att bli\r\nnågra förbättringar på handikappområdet om\r\nutskottet varje gång frågorna tas upp hänvisar\r\nantingen till regeringskansliet eller till sittande\r\nutredningar.</pre><pre>Omsorgen om människor som lever i vad vi i\r\nfolkpartiet kallar det glömda Sverige ligger oss\r\nfolkpartister varmt om hjärtat. Vi kommer aldrig\r\natt ge upp kampen utan ständigt återkomma med\r\nkrav på förbättringar för dessa människor.</pre><pre>Herr talman! Vi stöder givetvis alla folkpartiets\r\nreservationer, liksom reservationerna nr 16 och 18,\r\ni detta betänkande, men för att spara tid yrkar jag\r\nbifall till endast nr 5, 8, 13, 19, 21 och 25.</pre><pre>Anf. 108 MARGÓ INGVARDSSON (v):</pre><pre>Herr talman! Riksdagens mål för\r\nhandikappolitiken är fortfarande långt borta. Det\r\nbetraktas inte ännu som en självklarhet att\r\nsynskadade skall få del av samma information som\r\nvi seende får. Allmänna kommunikationer är sällan\r\nallmänna i den meningen att de kan användas av\r\nalla människor, trots beslut i riksdagen om att\r\nkommunikationerna skall anpassas.</pre><pre>Döva människor utesluts från beslutsprocesser på\r\ngrund av att det inte finns tolkar, och föräldrar till\r\nutvecklingsstörda barn får allt för ofta driva en hård\r\nkamp för att barnen skall få tillgång till sådant som\r\när en självklarhet för andra barn och ungdomar.</pre><pre>Den sittande handikapputredningen visar att\r\nklyftorna nu knappast minskar mellan människor\r\nsom har något funktionshinder och oss som inte har\r\nsådana hinder.</pre><pre>I den situationen väljer socialutskottets ordinarie\r\nledamöter att inte ha någon stor debatt, som det har\r\nsagts, om betänkandet som rör\r\nhandikapppolitiken. För att uttrycka mig milt skall\r\njag säga att jag tycker att det är ett felaktigt beslut,\r\noch jag tror att det t.o.m. kommer att uppfattas\r\nsom utmanande av handikapporganisationerna.</pre><pre>Men jag förstår att om det beslutet har fattats i\r\nsocialutskottet är det nog inte lätt att få till en\r\ndebatt här och nu om handikappolitiken i vidare\r\nmening. Jag nöjer mig då med att koncentrera mig\r\npå den motion där jag själv finns med som\r\nmotionär. Vi begär en utredning om situationen för\r\nhandikappade föräldrar som har fått icke\r\nhandikappade barn.</pre><pre>Det har visat sig att barnen till handikappade\r\nföräldrar löper en stor risk att bli socialt\r\nhandikappade, inte för att de har olämpliga\r\nföräldrar utan för att samhället inte inser att de här\r\nföräldrarna har extra behov och får extra behov i\r\noch med att de får ett barn, behov som de inte hade\r\nförut. Det gäller ofta enkla praktiska grejer, t.ex.\r\natt få tillräckligt med färdtjänstbiljetter för att de\r\nskall kunna följa med sitt barn till dagis som andra\r\nföräldrar.</pre><pre>Det här är en sexpartimotion, och när vi skrev den\r\nbedömde vi det som att det fanns goda\r\nförutsättningar för att vi skulle få ett enigt utskott\r\natt ställa upp på vårt blygsamma krav. Men icke.\r\nUtskottet har, tycker jag, slaktat vår motion på ett\r\nganska nonchalant sätt.</pre><pre>Det är möjligt, herr talman, att socialutskottet i sin\r\nambition att spara tid åt riksdagen har bestämt sig\r\nför att inte läsa hela motionerna. Ledamöterna\r\nläser kanske bara en sammanfattning eller halva\r\nmotionen. Man kan tro det när man ser svaret.</pre><pre>Utskottsmajoriteten hänvisar till att socialstyrelsen\r\navser att ge ut en rapport om föräldrar med\r\nbegåvningsnedsättning och deras barn, och där\r\nskall då tas upp vissa frågor som rör de här\r\nföräldrarnas problem och behov. Det är givetvis\r\nbra, men en mamma som sitter i rullstol har inte\r\nexakt samma behov som de\r\nbegåvningshandikappade föräldrarna och behöver\r\ninte heller exakt samma råd. Hon är alltså inte\r\nhjälpt av det här.</pre><pre>Vidare håller Handikappinstitutet på med att ta\r\nfram en handbok för handikappade\r\nsmåbarnsföräldrar, och det kan väl vara bra med en\r\nsådan handbok, men det är ju inte det vi har\r\nefterlyst i motionen. Vi vill ha en översyn av hur\r\nmånga de här föräldrarna är och vad som är deras\r\negentliga problem.</pre><pre>Avslutningsvis hänvisar utskottsmajoriteten till den\r\nsittande handikapputredningen och säger att\r\nutskottet utgår ifrån att utredningen kommer att\r\nbehandla de funktionshindrade föräldrarnas behov.\r\nEnligt vad jag har hört efter hos\r\nhandikapputredningen finns det inte alls några\r\ndirektiv som säger att utredningen skall gå in på en\r\nsärskild grupp på det sättet.\r\nHandikapputredningen har den inriktningen av sitt\r\narbete att den tittar på behovet under fritiden,\r\nbehovet vid arbete, osv. För att\r\nhandikapputredningen verkligen skall göra en\r\nkartläggning av funktionshindrade föräldrars\r\nbehov behövs det alltså ett tilläggsdirektiv.</pre><pre>Jag yrkar därmed, herr talman, bifall till\r\nreservation 28.</pre><pre>Anf. 109 ANITA STENBERG (mp):</pre><pre>Herr talman! Jag skall fatta mig mycket kort. Jag\r\nyrkar bifall till reservationerna 6, 8, 11 och 17 vid\r\nsocialutskottets betänkande 1.</pre><pre>Anf. 110 JAN ANDERSSON (s):</pre><pre>Herr talman! Handikappolitiken utformas utifrån\r\növertygelsen om alla människors lika värde, att\r\nvarje människa är en tillgång i\r\nsamhällsgemenskapen. Därför måste var och en ges\r\nmöjlighet att leva och verka utifrån sin förmåga och\r\nsina förutsättningar. Var och en måste också\r\ntillförsäkras en ekonomisk trygghet och ett\r\ninflytande, inte bara över sin egen situation utan\r\nockså över det som sker i samhället i övrigt. Var och\r\nen skall ges möjlighet till personlig utveckling och\r\ngemenskap med andra.</pre><pre>Det är människornas behov och inte deras\r\nbetalningsförmåga eller deras förmåga att på annat\r\nsätt göra sig gällande som skall styra fördelningen\r\nav de gemensamma resurserna. Detta vårt synsätt\r\npå handikappolitiken gör att vi rent allmänt på det\r\nområdet och på andra områden förordar en\r\ngenerell välfärdspolitik som innebär att alla efter\r\nsina behov får ta del av samhällets insatser men\r\nockså att alla efter förmåga får bidra till att\r\ninsatserna kommer till.</pre><pre>Handikappaspekter finns inom praktiskt taget alla\r\nsamhällsområden. För att nå resultat i arbetet\r\nmåste dessa frågor ingå som en naturlig del i den\r\npolitik som utformas på de olika områdena, alltså\r\ninte bara inom socialpolitiken utan lika väl inom\r\nutbildningspolitik, bostadspolitik,\r\narbetsmarknadspolitik, osv.</pre><pre>Ursprungligen uppfattades ett handikapp som en\r\negenskap hos de enskilda individerna. Så ser vi det\r\ninte i dag, utan vi har ett miljörelaterat\r\nhandikappbegrepp. Det är viktigt, därför att det\r\ninnebär att vi genom åtgärder i samhällsmiljön kan\r\nbegränsa och i vissa fall också eliminera handikapp.\r\nDetta är ett positivt synsätt.</pre><pre>Hur fungerar då handikappolitiken i Sverige? Ja, i\r\nett internationellt perspektiv måste vi säga att den\r\när bra. Inte så att Sverige på varje område är bättre\r\nän andra länder. Vi kan nog hitta exempel runt om\r\ni världen på att man i andra länder är bättre än vi.\r\nMen sammantaget, inte minst på grund av den\r\ngenerella välfärdspolitiken, en aktiv\r\narbetsmarknadspolitik och ett gediget ekonomiskt\r\ntrygghetssystem har vi en politik som jag tror är\r\nbättre än nästan alla andras.</pre><pre>Men har vi då skäl att vara helt nöjda, att slå oss till\r\nro, och lever vi upp till de mål och principer som\r\nhar kommit till uttryck bl.a. här i riksdagen? Nej,\r\ndet gör vi inte. Jag skall ge några exempel.</pre><pre>Vi har en period av full sysselsättning bakom oss.\r\nTrots detta har de funktionshindrade, särskilt de\r\nmed de allra svåraste funktionshindren, fortfarande\r\nsvårt att komma ut på arbetsmarknaden.</pre><pre>Möjligheterna att färdas är inte lika för alla i vårt\r\nsamhälle. I tider av ekonomiska svårigheter i\r\nkommuner och landsting kommer det rapporter om\r\natt man skär ner på färdtjänsten, som är ett\r\nkomplement till kollektivtrafiken. Det kan vara\r\nfråga om att man höjer taxorna eller att man inför\r\nandra begränsningar. Och det är djupt\r\notillfredsställande.</pre><pre>Möjligheten att ha en meningsfull fritid är inte\r\nheller lika stor för människor med funktionshinder.\r\nDetta beror delvis på att möjligheterna till\r\nfärdtjänst är begränsade, men det beror också på\r\nbristande tillgänglighet i lokaler eller på att\r\nföreningslivet ibland inte öppnar sig för dessa\r\nmänniskor.</pre><pre>Inte heller den ekonomiska situationen är\r\nlikvärdig. Generellt sätt har människor med\r\nhandikapp en sämre ekonomisk situation än andra.</pre><pre>Möjligheten till ett fullvärdigt boende har blivit\r\noändligt mycket bättre om vi ser till det faktum att\r\nenskilda personer med funktionshinder nu ofta,\r\nmen inte alltid, har ett eget boende. Däremot är allt\r\ndet som hör ihop med ett fullvärdigt boende -- att\r\nman skall kunna ta sig till sina vänner och bekanta,\r\natt man skall kunna ta sig närlokalen, att man skall\r\nkunna ta sig till affärer och liknande -- inte lika väl\r\nutbyggt.</pre><pre>Hur har då 80-talet varit? En del debattörer brukar\r\nhävda att det har varit ett misslyckat årtionde just\r\nför gruppen handikappade. Men verkligheten talar\r\nett annat språk. Jag skall ta upp några exempel på\r\ndet som har gjorts under 80-talet, och det har skett\r\nsamtidigt med att det har genomförts en\r\nrestaurering av Sveriges ekonomi i den meningen\r\natt ett stort budgetunderskott i dag är avskaffat.</pre><pre>Karensdagarna inom sjukförsäkringen, som fanns\r\nvid 80-talets början, är nu slopade. Värdesäkringen\r\ninom pensionssystemet är också återställd.\r\nNivåerna i handikappersättningen har höjts.\r\nVårdbidraget har förbättrats. Statsbidraget till\r\nKBT har väsentligt höjts. Den tillfälliga\r\nföräldrapenningen har förbättrats. Bilstödet har\r\nförbättrats. Omsorgslagen har trätt i kraft under 80-\r\ntalet. Texttelefonverksamhet och\r\ndagstidningsutgivning har blivit betydligt vanligare.\r\nSärvux har införts. Och bidragen till\r\nhandikapporganisationerna har mellan åren 1983\r\noch 1989 ungefär fördubblats.</pre><pre>Jag vill betona att denna uppräkning inte är något\r\nutslag av självgodhet. Det finns ingen anledning att\r\nvara nöjd med det som har gjorts, eftersom det\r\nåterstår oändligt mycket att göra. Jag vill bara visa\r\natt det faktiskt under 80-talet ändå har hänt en del\r\nsaker.</pre><pre>Så till betänkandet SoU1. Jag yrkar bifall till\r\nutskottets hemställan på alla punkter och därmed\r\navslag på samtliga reservationer. Jag skall endast\r\nkommentera några av dessa.</pre><pre>Det är riktigt att väldigt många av avslagen\r\nmotiveras med att vi har en handikapputredning\r\nsom ser över dessa frågor. Det är naturligt,\r\neftersom handikapputredningen har för avsikt att\r\nlägga fram sitt betänkande i början av nästa år och\r\nnu är i full färd med sitt arbete.</pre><pre>I fråga om hela spektrat av förslag på\r\nlagstiftningsområdet -- antingen det gäller en\r\nutvidgning av omsorgslagen, lagstiftning när det\r\ngäller handikapphjälpmedel eller något annat -- är\r\ndet ju inte alldeles säkert att just en utvidgning av\r\nomsorgslagen är den allra bästa lösningen, om man\r\nnu vill ha en ytterligare rättighetslagstiftning.\r\nKanske skall man i stället gå in i befintliga lagar och\r\nförstärka dem eller skapa nya lagar. Det är\r\ndessutom av vikt att man, om man föreslår en\r\nframtida ytterligare rättighetslagstiftning, ger klart\r\nbesked om vilken personkrets det skall gälla och\r\nvilka åtgärder som rättighetslagstiftningen skall\r\ninnebära.</pre><pre>Handikapputredningen ser också över frågan om\r\npersonliga assistenter. Det är möjligt att en\r\nlagstiftning blir aktuell även på detta område. Vi\r\nvet inte heller hur en sådan lagstiftning skall\r\nfinansieras. Skall denna verksamhet ingå inom\r\nsocialförsäkringssystemet, eller skall kommuner\r\noch landsting finansiera detta inom ramen för sin\r\nverksamhet? Det är frågor som\r\nhandikapputredningen är i full färd med att studera\r\nmen inte har tagit ställning till. Detta gäller också\r\nfrågan om sanktionsmöjligheter inom\r\nomsorgslagen.</pre><pre>Också färdtjänsten är föremål för en översyn av\r\nhandikapputredningen. Den inventering som har\r\ngjorts inom handikapputredningen visar att de\r\nflesta är mycket nöjda med färdtjänsten men att det\r\nfinns brister, bl.a. brister av det slag jag pekade på\r\ntidigare. Frågan är hur man från statens sida skall\r\nkunna gå in och åtgärda dessa brister som alltså\r\nfinns hos andra huvudmän. Vi är ju ganska överens\r\nom att färdtjänsten skall vara ett komplement till\r\nkollektivtrafiken, och som ett komplement till\r\nkollektivtrafiken kommer färdtjänsten att ligga på\r\nkommunal nivå och länsnivå.</pre><pre>Vi har i betänkandet gjort ett tillkännagivande. Det\r\nrör en fråga som har varit uppe tidigare. Vi har i\r\ndenna fråga samma principiella inställning som vi\r\nhar haft vid tidigare tillfällen. Vi menar att den\r\nåldersgräns som i dag finns i fråga om bilstödet är\r\nför snäv, sett från strikt handikappolitisk synpunkt.\r\nDe ekonomiska förutsättningarna för att\r\ngenomföra denna förbättring och en del andra\r\nangelägna förbättringar inom bilstödsområdet har\r\nemellertid inte funnits.</pre><pre>Vi har nu sagt att regeringen i ett lämpligt\r\nsammanhang bör överväga denna åldersgräns. I\r\ndetta sammanhang bör man se över även andra\r\nfrågor inom bilstödsområdet och se vad som är mest\r\nangeläget att förbättra.</pre><pre>Kommer då 90-talet att bli ett årtionde under vilket\r\nvi kan ta ytterligare steg framåt för att förbättra\r\nsituationen för människor med funktionshinder?\r\nJa, jag tror det. Men det är då av vikt att vi kan\r\nbevara och utveckla den generella\r\nvälfärdspolitiken, att det blir riktmärket för\r\npolitiken.</pre><pre>Jag tror också att den utveckling som sker mot ett\r\ndecentraliserat samhälle i huvudsak är bra.\r\nBeslutsfattare och enskilda individer kommer\r\nnärmare varandra, och den enskilde individen har\r\ndå lättare att framföra sina synpunkter. Men det\r\nfinns också en fara i den utveckling som pågår,\r\nnämligen att små grupper med rätt okända behov,\r\ndär bara ett fåtal personer har kunskap om hur\r\ndessa behov skall tillgodoses, så att säga kan\r\nkomma bort. Det är viktigt att vi i samband med\r\ndenna utveckling ser till att detta inte sker.</pre><pre>Det är också viktigt att vi från samhällets sida kan\r\npåverka den tekniska utvecklingen så att den kan\r\nkomma de funktionshindrade till del. Det finns\r\noerhörda möjligheter i den tekniska utvecklingen,\r\nmen där finns också faror.</pre><pre>Till slut vill jag påpeka att det är viktigt att vi också\r\ni fortsättningen får tillräckligt med resurser för våra\r\ngemensamma ändamål. Jag tror knappast att någon\r\ngrupp är så beroende av att vi har en stark\r\ngemensam sektor som just människor med\r\nfunktionshinder. Inom denna demokratiska sektor\r\nskall vi föra en aktiv fördelningspolitik, som kan\r\nkomma människor med funktionshinder till del.</pre><pre></pre><pre>Anf. 111 BARBRO SANDBERG (fp)\r\nreplik:</pre><pre>Herr talman! Folkpartiet ställer upp på den\r\ngenerella välfärden. Vi menar att det är ett mycket\r\nviktigt mål, och det är något som vi inte ger upp.\r\nJag tycker emellertid inte att Jan Andersson skall\r\ngömma sig bakom internationella förhållanden och\r\nsäga att vi i alla fall är bättre än vad man är i många\r\nandra länder. Vi skall hålla oss till de svenska\r\nförhållandena, och här finns det fortfarande klara\r\nbrister när det gäller de handikappades situation.</pre><pre>År 1979 fattades ett beslut om att kollektivtrafiken\r\ninom en tioårsperiod skulle vara\r\nhandikappanpassad. Den perioden har nu gått ut\r\nmed råge. Vi vet att det fortfarande i dag är\r\nomöjligt att åka tåg med t.ex. en rullstol. NHR,\r\nNeurologiskt handikappades riksförbund, hade\r\nhäromåret en affisch som visade en person som fick\r\nåka i godsfinkan därför att han inte kom in i vagnen\r\nmed sin rullstol.</pre><pre>I dag får vi signaler från både kommuner och\r\nlandsting dels om att man i den kommunala\r\nfärdtjänsten höjer taxorna och går in med olika\r\nbegränsningar, dels om att bidragen till\r\nriksfärdtjänstresor i form av tilldelade medel från\r\ntransportrådet nu är slut. Man oroar sig därför för\r\nhur det skall gå fram till nyår och med kommande\r\njulresor.</pre><pre>När det gäller boendet säger Jan Andersson att det\r\ni dag är många fler som har ett fullvärdigt boende.\r\nDet är bra att det går framåt. Men det är\r\nfortfarande de handikappade vilkas omsorg lyder\r\nunder omsorgslagen som kan kräva att t.ex. få bo i\r\nett gruppboende medan andra gravt\r\nrörelsehindrade ungdomar inte har den rättigheten.\r\nDe blir många gånger tvingade att bo kvar hemma\r\nhos sina föräldrar. Det fanns redan år 1985 en\r\nutredning som hette Ansgar, om jag inte tar miste,\r\nsom havererade år 1988 utan att komma fram till\r\nnågot beslut.</pre><pre>När det sedan gäller frågan om vårdare och\r\nassistenter pågår i dag ett försök, Stil-projektet.\r\nMan skulle kanske försöka utnyttja det litet mer\r\noch få in andra alternativ. Då tror jag att många fler\r\nskulle kunna få egna vårdare. Det borde definitivt\r\ngälla till förmån för de föräldrar som har\r\nhandikappade barn. När dessa barn skall gå i skolan\r\när det viktigt att de har en assistent som följer dem\r\nunder hela dagen. Det skall inte vara olika personer\r\nunder olika aktiviteter.</pre><pre>Anf. 112 MARGÓ INGVARDSSON (v)\r\nreplik:</pre><pre>Herr talman! Jag fick vänta förgäves på en\r\nkommentar från Jan Andersson om de\r\nhandikappade föräldrarnas situation. Det är\r\nmöjligt att han hoppade över den frågan som ett led\r\ni socialutskottets nya förenklade arbetsrutiner.\r\nMen jag har svårt att nöja mig med att det är på\r\ndetta område som kammaren skall spara debattid.\r\nJag tänker därför fortsätta att fråga Jan Andersson\r\ntills jag får ett nöjaktigt svar.</pre><pre>Jag upprepar min fråga: Menar Jan Andersson och\r\nutskottsmajoriteten att funktionshindrade\r\nföräldrar, exempelvis föräldrar med rörelsehinder,\r\nskall vara nöjda med att få i sin hand en rapport\r\nfrån socialstyrelsen om hur\r\nbegåvningshandikappade föräldrar skall handha\r\nsina barn? Eller skall dessa föräldrar vara nöjda\r\nmed rapporten från handikappinstitutet, som skall\r\nvara en idébank som skall ge förslag till lösningar på\r\npraktiska problem?</pre><pre>Det handlar inte bara om praktiska problem.\r\nMånga av dessa frågor rör sig på en annan nivå. Hur\r\nskall man t.ex. få färdtjänstbiljetterna att räcka till\r\nså att man kan åka och lämna sitt barn på dagis och\r\näven hämta barnet? Hur skall man bära sig åt för\r\natt få hjälp att t.ex. ta ut sitt barn till lekparken\r\nvarje dag?</pre><pre>Jag vill än en gång fråga Jan Andersson om\r\nutskottsmajoriteten fortfarande hävdar att\r\nhandikapputredningen kommer att ägna särskild\r\ntid till att se på funktionshindrades föräldras\r\nspeciella problem, allra helst med hänvisning till\r\ndet Jan Andersson själv sade här om att rapporten\r\nvar så gott som färdigskriven och skall vara klar i\r\nbörjan på nästa år. Jan Andersson vet ju, precis\r\nsom jag vet, att handikapputredningen ser över\r\nolika områden. Man ser inte till särskilda gruppers\r\nspeciella behov.</pre><pre>Anf. 113 JAN ANDERSSON (s) replik:</pre><pre>Herr talman! Hade Margó Ingvardsson lyssnat\r\nnoga skulle hon hört att jag var inne på just de\r\nfrågorna som hon tog upp.</pre><pre>När det gäller färdtjänsten, som Margó\r\nIngvardsson tog upp i sin motion, ser man till hur\r\nden fungerar för alla grupper med funktionshinder.\r\nSer man färdtjänsten som en del av\r\nkollektivtrafiken menar man också att det inte skall\r\nfinnas några begränsningar över huvud taget. Det\r\nhandikapputredningen skall titta på är hur man\r\nskall kunna styra de huvudmän som har ansvaret\r\nför färdtjänsten. Hur skall det bli möjligt för oss att\r\nstyra dem så att de har en färdtjänst som är\r\nlikvärdig med övrig kollektivtrafik?</pre><pre>Sedan till frågan om personliga assistenter. Den\r\nfrågan är liksom en mängd andra frågor som också\r\nberör de funktionshindrade föräldrarna också\r\nföremål för behandling. Det stämmer att vi inte tar\r\nupp de funktionshindrade föräldrarna som en\r\nspeciell grupp. Däremot tas en del andra specifika\r\ngrupper upp. På den punkten har inte Margó\r\nIngvardsson rätt. Handikapputredningen har ett\r\nspeciellt ansvar för människor med de svåraste\r\nfunktionshindren.</pre><pre>Jag gömde mig inte bakom internationella\r\njämförelser, Barbro Sandberg. Jag sade precis\r\nsamma sak som Barbro Sandberg sade. Det finns\r\nklara brister. När det gäller kollektivtrafiken delar\r\njag också Barbro Sandbergs uppfattning att\r\nutvecklingen under de senaste tio åren inte har\r\nblivit vad vi trodde. Det handikapputredningen nu\r\nser på är om man på ett antal specifika områden\r\nskall lagstifta om ansvars- och\r\nfinansieringsprinciper. Ett område som är föremål\r\nför behandling är just kollektivtrafiken. I dag är\r\nansvars- och finansieringsprinciper inget annat än\r\nen målsättning.</pre><pre>Jag påstod att det blivit bättre när det gäller rätten\r\ntill boende. Jag är fullt medveten om att det inte är\r\nriktigt bra på den fronten heller. Men denna fråga\r\nhör till diskussionen om huruvida fler grupper skall\r\nomfattas av en utökad rättighetslagstiftning, vilka\r\nuppgifter som skall omfattas och om, t.ex. om\r\nboendet skall ingå.</pre><pre>Sedan kan jag försäkra att Stil-projektet och en rad\r\nandra projekt vilka har till syfte att utöka den\r\nenskildes möjligheter till valfrihet, inflytande och\r\nsjälvbestämmande är något som vi ser till och att de\r\nsedan antagligen skall ligga till grund för\r\nställningstagandet. Jag är säker på att dessa projekt\r\nkommer att ligga till grund för de\r\nställningstaganden som handikapputredningen gör.</pre><pre>Anf. 114 MARGÓ INGVARDSSON (v)\r\nreplik:</pre><pre>Herr talman! Nu erkände Jan Andersson att han\r\nvet om att handikapputredningen inte kommer att\r\nutgå särskilt från de handikappade föräldrarnas\r\nbehov och situation. Det är då märkligt att\r\nutskottets majoritet i sitt avslagsyrkande på vår\r\nmotion med krav på en översyn hänvisar till att man\r\nutgår ifrån att handikapputredningen skall göra\r\ndenna översyn. Jag tycker att detta är oärligt av\r\nutskottsmajoriteten. Det hade varit bättre om\r\nutskottet i klartext hade sagt att detta är en för liten\r\noch ointressant grupp för att man skall vilja satsa på\r\nden särskilda utredning som motionärerna begär.</pre><pre>Vi motionärer menar att den här gruppen behöver\r\nen särskild uppmärksamhet. Vi vet inte ens hur stor\r\ngruppen är. Vi vet att det tack vare att vi nu fått en\r\nöppnare syn på handikappfrågor finns fler\r\nhandikappade som får barn, och de får friska barn.\r\nMen vi vet inte hur många dessa föräldrar är och vi\r\nkänner inte till hela skalan av deras problem. Men\r\natt de har problem, det vet vi. Det är därför som\r\ndet behövs en särskild översyn. Det är ett mycket\r\nblygsamt krav som utskottet kunde ha ägnat litet\r\nmer tid och uppmärksamhet i sin skrivning i\r\nutskottsbetänkandet.</pre><pre>Anf. 115 JAN ANDERSSON (s) replik:</pre><pre>Herr talman! Det är bara att läsa innantill vad\r\nutskottet säger. ''Utskottet delar motionärernas\r\ninställning att det är av största vikt att föräldrar\r\nmed funktionshinder ges det stöd och den hjälp de\r\nbehöver för att kunna uppfylla sitt föräldraskap.\r\n1989 års handikapputredning har bl.a. till uppgift\r\natt behandla frågor om färdtjänst och personlig\r\nassistans. Utskottet utgår ifrån att utredningen i det\r\nsammanhanget även kommer att behandla de\r\nfunktionshindrade föräldrarnas behov.''</pre><pre>Detta gäller också andra funktionshindrades behov\r\nav färdtjänst och personlig assistans. Man kan inte\r\nbryta ut en mening, utan man måste läsa\r\nmeningarna i deras sammanhang.</pre><pre>Anf. 116 RAGNHILD POHANKA (mp):</pre><pre>Herr talman! Vilka är det som först får dra åt\r\nsvångremmen här i samhället? Jo, det är de allra\r\nsvagaste grupperna. I går förde vi t.ex. en\r\nfrågedebatt om ensamma mammor som har svårt\r\natt klara sig. Är det symptomatiskt att man inte\r\nägnar de handikappade ens en normal debatt, som\r\nman brukar göra i alla andra frågor? Här har\r\nutskottsledamöter som talat om annat hållit de\r\nlängre anförandena, på något undantag när.</pre><pre>Vi menar att grundsynen måste vara att alla\r\nmänniskor skall ha samma möjligheter att delta i\r\nsamhällslivet och att de handikappade så nära som\r\ndet någonsin går måste kunna leva ett normalt och\r\nrikt liv. Ibland behövs det ganska litet hjälp för att\r\nman skall klara av det. Det kan gälla så enkla saker\r\nsom att det går att sänka bussen så att man kan kliva\r\npå. Det kan gälla så enkla saker som att det inte\r\nskall finnas höga trottoarkanter som hindrar\r\nrullstolen ute på stan. Vi måste ha ett samhälle som\r\nockså är handikappanpassat.</pre><pre>Det här gäller både vuxna och barn, det gäller olika\r\nkön, det gäller olika handikappade. Oberoende av\r\nålder, kön och handikapp skall man kunna delta i\r\nsamhällslivet på så lika villkor som möjligt.</pre><pre>I detta betänkande behandlas en del av de saker\r\nsom man kan göra för att ge de handikappade en\r\nbättre situation. Det är viktigt att vi åstadkommer\r\nett handikappanpassat samhälle. Vi andra, som\r\ninte har funktionshinder, kan leva utan att den\r\nanpassningen på något sätt hindrar oss. Därför bör\r\ndet vara ganska enkelt att åstadkomma den. Jag\r\ntänker t.ex. på bilstödet, på handikappanpassade\r\narbetsplatser, på bostäder för rörelsehindrade,\r\nsynskadade, hörselskadade och allergiker, på att\r\nman har gruppboende, osv.</pre><pre>När det gäller gruppboendet, som vi väl ändå får\r\nkalla för eget boende -- eller är det någonting mitt\r\nemellan? -- vill jag säga att man kanske kan tänka\r\nsig att seriekoppla ett par gruppboende för att de\r\nsom arbetar bland bättre utvecklingsstörda eller\r\nmindre funktionshindrade skall kunna slippa\r\nensamarbete under vissa tider av dygnet.</pre><pre>Jag skall sedan kommentera några av\r\nreservationerna.</pre><pre>Reservation 6 handlar om personlig vårdare. Vi\r\nmenar att det är viktigt att man själv kan välja\r\nvårdare. Det börjar genomföras på vissa håll, och\r\ndet har givit mycket bra resultat, både när det gäller\r\näldrevård och när det gäller handikappvård.</pre><pre>Vi vill vidare utöka omsorgslagens personkrets.\r\nDet är också viktigt att man inte är så snäv i sina\r\nbedömningar när det gäller personkretsen. Rätten\r\ntill eget boende enligt omsorgslagen skall vi trycka\r\nytterligare på, så att den inte försvinner under den\r\nutveckling som nu sker i landsting och kommuner.</pre><pre>När det gäller handikapphjälpmedel för\r\nutvecklingsstörda vill jag framhålla att det är viktigt\r\natt de får tid på sig att lära sig att använda dem. Det\r\ngäller naturligtvis inte enbart utvecklingsstörda. En\r\nperson med rörelsehinder eller funktionshinder kan\r\nju ha svårigheter att lära sig att använda sina nya\r\nredskap, även om det verkar enkelt för oss. Där\r\nskall man vara mycket generös.</pre><pre>Möjligheten till ledarhundar för synskadade\r\nbehöver utökas. Det är svårt att hitta lämpliga\r\nhundar. Man har prövat med olika raser. Men vi bör\r\nändå försöka att utöka det. Stödet till hundskolan\r\nbör också vara av sådan omfattning att man klarar\r\natt tillgodose behovet.</pre><pre>Personal som skall ta hand om handikappade\r\nbehöver oftast specialutbildning. Det finns så\r\nmånga handikapp. Rena funktionshinder eller\r\nrörelsehinder kan oftast vara det lättaste. Det finns\r\nde som har talsvårigheter, förståndshandikapp,\r\nosv., och då behöver man ägna mycket krafter åt att\r\nge personalen utbildning. Personalen stannar då\r\nlängre och trivs bättre, och de som skall vårdas får\r\nen bättre vård och känner sig tryggare när de får\r\nbehålla samma vårdare under en längre tid.</pre><pre>Utöver de reservationer som Anita Stenberg har\r\nyrkat bifall till vill jag också yrka bifall till\r\nreservation 28. Den har varit föremål för en ganska\r\nhäftig debatt. Jag tycker att det är viktigt att man\r\nstöder också den. Det gäller en så liten grupp, och\r\ndet kan i det fallet inte vara fråga om några stora\r\nkostnader. Har vi nu stött handikappade människor\r\nså att de skall få leva ett normalt liv -- kunna ha\r\nbåde sexualliv och familjeliv -- måste vi ställa upp i\r\nfortsättningen också. Tidigare vågade eller kunde\r\nman inte skaffa sig barn i sådana situationer. Nu har\r\nvi hjälpt dem fram till det, och sedan släpper vi dem\r\nkanske plötsligt. Deras barn kan då få ytterligare\r\nproblem. Det är viktigt att vi ser till den här ganska\r\nlilla gruppen.</pre><pre>Anf. 117 MARIANNE JÖNSSON (c):</pre><pre>Herr talman! Det har flera gånger hänvisats till\r\n1989 års handikapputredning från kammarens\r\ntalarstol. Det är förståeligt att så görs -- de frågor\r\nsom tas upp och de motioner som behandlas i\r\nbetänkandet -- ett sextiotal -- är vad\r\nhandikapputredningen har att behandla.\r\nUtredningen väntas snart vara klar, och\r\nslutbetänkandet väntas komma någon gång i\r\nfebruari--mars. Jag tolkar därför den uppläggning\r\nsom socialutskottet har valt välvilligt, nämligen så\r\natt man då tänker ta den stora debatten om\r\nhandikapp inför 1990-talet. Men några ord\r\nförtjänar att sägas nu.</pre><pre>De handikappade är faktiskt välfärdens förlorare. I\r\nett samhälle som blir mer och mer\r\nmarknadsorienterat är det de svaga som kommer i\r\nkläm. Klyftorna växer. Det har sagts tidigare från\r\ntalarstolen. De som kan ta för sig tar för sig alltmer,\r\nmedan de som behöver hjälp av oss andra blir\r\nlidande.</pre><pre>Skillnaderna är stora. De beror på var i Sverige\r\nman bor. Det är också skillnader mellan olika\r\ngrupper av funktionshindrade. I\r\nhandikapputredningens tredje betänkande,\r\nHandikapp och välfärd?, står det faktiskt ett\r\nsymboliskt frågetecken efter ''välfärd''.</pre><pre>Man kan verkligen ifrågasätta välfärden. Det borde\r\ninte vara så -- riksdagen har beslutat om rättvis\r\nsocial omsorg och lika rätt till stöd åt de\r\nhandikappade. Viljeinriktningen är klar, men ändå\r\ntvingas man konstatera att de som har drabbats av\r\nhandikapp får alldeles för litet av den allmänna\r\nvälfärden -- jag säger det trots att Jan Andersson\r\nhär diskuterade den generella välfärden. Därför\r\nmåste vi avstå en del av det vi har, vi som inte har\r\ndrabbats av handikapp, till förmån för dem som är\r\nhandikappade. Hur det skall gå till övervägs nu i\r\nutredningen. Jan Andersson berörde olika\r\nfunderingar över lagstiftning och förde in ansvars-\r\noch finansieringsprincipen. Allt det är under\r\növervägande och uppe till debatt.</pre><pre>De handikappade knyter stora förhoppningar till\r\nsittande utredning. Min förhoppning är att\r\nutredningen skall komma fram till goda förslag med\r\nskärpa i, så att de handikappade kommer att få de\r\nrättigheter som de så länge har väntat på.</pre><pre>Nu till centerns reservation i det betänkande vi\r\nbehandlar. Möjligheter för människor med\r\nfunktionsnedsättning att påverka sin situation --\r\nunder 1980-talet har det alltmer kommit att framstå\r\nsom en av handikappolitikens huvudfrågor. Det har\r\ngjorts stolta proklamationer, formulerade under\r\n1970- och även under 1980-talet, såsom full\r\ndelaktighet och lika villkor för alla. Det har gjort\r\natt de handikappade har blivit medvetna om gapet\r\nmellan dessa stolta proklamationer -- de mål som\r\nman har formulerat från olika talarstolar -- och den\r\nverklighet som de själva lever i. Jag märker själv,\r\ninte minst i dessa dagar, att man får betala mer för\r\nfärdtjänsten och att taxorna höjs i skattereformens\r\nfotspår. Sådant gör att de handikappade verkligen\r\nkommer att känna att de inte kan påverka sin\r\nsituation.</pre><pre>Att kunna påverka sin situation -- det brukar kallas\r\nbrukarinflytande -- är väsentligt. Därför tar vi upp\r\nde frågorna i en särskild reservation -- nr 3 -- vilken\r\njag härmed ber att få yrka bifall till.</pre><pre>Frågan om omsorgslagens personkrets har tidigare\r\ndiskuterats i debatten. Jag yrkar alltså bara bifall till\r\nreservation 8.</pre><pre>Vidare har vi hjälpmedel och översyn av\r\nhuvudmannaskapsfrågan. Jag har läst proposition\r\nnr 14 som handlar om äldres och handikappades\r\nsituation, och jag tycker att frågan verkligen är i\r\nbehov av översyn. Gränserna är oklara.\r\nSkillnaderna är stora även på detta område, som\r\nt.ex. var man bor och i vilket landsting man tillhör.\r\nJag yrkar därför bifall till reservation 16.</pre><pre>Den sista reservationen jag vill yrka bifall till gäller\r\nbilstödet. Jag noterar, men med en välvillig\r\ntolkning, att utskottets tillkännagivande är positivt,\r\ndvs. att personkretsen skall vidgas utöver 49-\r\nårsgränsen. Utskottet anför att ur handikappolitisk\r\nsynpunkt är den gränsen för snäv. När tillfälle ges\r\nskall man aktualisera en utvidgning. Vi har från\r\ncentern i en partimotion, och även från enskilda\r\ncenterriksdagsledamöter, tagit upp frågan om 49-\r\nårsgränsen. Vi tycker att det är ett positivt\r\nställningstagande från utskottets sida.</pre><pre>Däremot har jag i en enskild motion tillsammans\r\nmed Marianne Andersson i Vårgårda bett om en\r\növersyn av regelsystemet när det gäller rätt till\r\nbilstöd. Det behövs faktiskt en översyn.\r\nTillämpningen är olika vid olika försäkringskassor.\r\nJag yrkar bifall till reservation 21.</pre><pre>Anf. 118 STEN SVENSSON (m):</pre><pre>Herr talman! Vi moderater ser givetvis fram emot\r\nhandikapputredningens betänkande. Det lär väl\r\ninte dröja alltför länge innan den kommer. Då får\r\nvi förhoppningsvis ett brett underlag för en debatt\r\nsom är mycket angelägen. Nu har också\r\nutredningen fått bättre förutsättningar att kunna\r\narbeta sedan vi uppnådde en majoritet i utskottet\r\nom att ta bort de s.k. nolldirektiven.</pre><pre>Det är värdefullt att vi har uppnått enighet i\r\nutskottet om bilstödet, dvs. att det även bör\r\nomfatta dem som är över 50 år. Den s.k. 49-\r\nårsgränsen är alldeles för snäv. Det är viktigt att\r\npersonkretsen utvidgas. Apropå Barbro Sandbergs\r\nfråga vill jag understryka vikten av att de\r\nsynpunkter som har redovisats i de motioner som\r\nligger till grund för tillkännagivandet verkligen\r\nbeaktas under beredningsarbetet.</pre><pre>Slutligen har jag några synpunkter beträffande\r\nbidragsgivningen till handikapporganisationerna.\r\nVi har som framgår av vår partimotion pekat på att\r\nstatens handikappråd har fått en monopolställning\r\nsom hårt har drabbat små handikappgrupper. Vi\r\nanser att full föreningsfrihet måste råda. Detta är\r\nviktigt för informationsspridningens skull. Det är\r\ndärför angeläget att vi snarast får den översyn vi har\r\npläderat för i vår partimotion.</pre><pre>Med detta yrkar jag bifall till reservation 29, även\r\nom jag i övrigt stödjer hemställan i betänkandet och\r\nde reservationer där vi står med, dvs.\r\nreservationerna 9, 15 och 27.</pre><pre>Överläggningen var härmed avslutad.</pre><pre>Beslut</pre><pre>Mom. 3 (samverkan i vården)</pre><pre>Utskottets hemställan bifölls med 264 röster mot\r\n36 för reservation 3 av Rosa Östh.</pre><pre>Mom. 5 och 6 (personliga vårdare, m.m.)</pre><pre>Först biträddes reservation 5 av Daniel Tarschys\r\noch Ingrid Ronne-Björkqvist med 44 röster mot 15\r\nför utskottets hemställan med den ändring däri som\r\nföranleddes av bifall till reservation 6 av Anita\r\nStenberg. 241 ledamöter avstod från att rösta.</pre><pre>Härefter biträddes utskottets hemställan med 246\r\nröster mot 40 för reservation 5 av Daniel Tarschys\r\noch Ingrid Ronne-Björkqvist. 15 ledamöter avstod\r\nfrån att rösta.</pre><pre>Mom. 8 (omsorgslagens personkrets)</pre><pre>Utskottets hemställan bifölls med 215 röster mot\r\n84 för reservation 8 av Daniel Tarschys m.fl. 1\r\nledamot avstod från att rösta.</pre><pre>Mom. 9 (rätten enligt omsorgslagen till eget\r\nboende)</pre><pre>Utskottets hemställan bifölls med 247 röster mot\r\n15 för reservation 11 av Anita Stenberg. 36\r\nledamöter avstod från att rösta.</pre><pre>Mom. 12 (habilitering och rehabilitering)</pre><pre>Utskottets hemställan bifölls med 241 röster mot\r\n59 för reservation 13 av Daniel Tarschys och Ingrid\r\nRonne-Björkqvist.</pre><pre>Mom. 13 och 14 (datorhjälpmedel och\r\ntexttelefoner, m.m.)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till reservation 16 av Rosa\r\nÖsth -- bifölls med acklamation.</pre><pre>Mom. 15 (prövotid för handikapphjälpmedel\r\nm.m.)</pre><pre>Utskottets hemställan bifölls med 284 röster mot\r\n15 för reservation 17 av Anita Stenberg.</pre><pre>Mom. 18 och 19 (huvudmannaskapet för färdtjänst,\r\nm.m.)</pre><pre>Utskottets hemställan bifölls med 259 röster mot\r\n40 för reservation 19 av Daniel Tarschys och Ingrid\r\nRonne-Björkqvist. 1 ledamot avstod från att rösta.</pre><pre>Mom. 24 (bilstöd vid väsentliga\r\nförflyttningssvårigheter)</pre><pre>Utskottets hemställan bifölls med 231 röster mot\r\n70 för reservation 21 av Daniel Tarschys m.fl.</pre><pre>Mom. 31 och 32 (fritid och kultur, m.m.)</pre><pre>Utskottets hemställan bifölls med 257 röster mot\r\n39 för utskottets hemställan med den ändring däri\r\nsom föranleddes av bifall till reservation 25 av\r\nDaniel Tarschys och Ingrid Ronne-Björkqvist. 5\r\nledamöter avstod från att rösta.</pre><pre>Mom. 35 (stöd till föräldrar med funktionshinder)</pre><pre>Utskottets hemställan bifölls med 260 röster mot\r\n40 för reservation 28 av Gudrun Schyman.</pre><pre>Mom. 36 (bidragsgivningen till\r\nhandikapporganisationer)</pre><pre>Utskottets hemställan bifölls med 237 röster mot\r\n61 för reservation 29 av Sten Svensson m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>14 § Beslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n24 oktober.</pre><pre></pre><pre>15 § Barnomsorg m.m.</pre><pre>Föredrogs</pre><pre>socialutskottets betänkande</pre><pre>1990/91:SoU2 Barnomsorg m.m.</pre><pre>Anf. 119 INGRID HEMMINGSSON (m):</pre><pre>Fru talman! I detta betänkande behandlas vissa\r\ndelar av familjepolitiken. Andra avsnitt\r\nbehandlades den 30 maj. Det är därför svårt att\r\ndiskutera en sammanhängande familjepolitik\r\nenbart utifrån detta betänkande. När det gäller\r\nt.ex. vårdnadsbidraget måste jag hänvisa till\r\ndebatten i våras där huvuddelen av detta\r\nbehandlades. I dag behandlar vi endast\r\nförändringen i statsbidraget.</pre><pre>Vi moderater har en hel del reservationer i detta\r\nbetänkande tillsammans med de övriga borgerliga\r\npartierna. Dessa reservationer är viktiga därför att\r\nde syftar till att försöka skapa rättvisa i det rådande\r\nsystemet. Vi har behandlat reservationerna flera\r\ngånger tidigare. Det har varit trögt att förmå\r\nsocialdemokraterna att frångå sin uppfattning att\r\ndet är politikerna som vet bäst och därför bör\r\nbesluta i människors ställe.</pre><pre>Det har visserligen blivit möjligt för föräldrar att\r\nbilda föräldrakooperativ, och nu har det kommit en\r\nproposition om personalkooperativ.</pre><pre>Men det har varit oerhört trögt att skapa fler\r\nalternativ, och det har varit under stort motstånd\r\nsom detta har kommit en bit på väg. Orättvisan när\r\ndet gäller fördelningen av statsbidrag för olika\r\nomsorgsformer kvarstår. Kommunala daghem\r\nfavoriseras, medan inga statsbidrag utgår till\r\nkyrkan eller deltidsdaghem i annan regi än\r\nkommunens. Men jag tänker inte återigen ta upp\r\nen diskussion om detta, eftersom det egentligen\r\ninnebär att man endast skrapar litet grand på ytan\r\npå den socialdemokratiska familjepolitiken, som i\r\ngrunden inte kan förändras i den riktning som vi\r\nmoderater anser är nödvändigt.\r\nSocialdemokraternas ideologiska uppfattning\r\nhindrar nämligen detta. Politikerstyrning och\r\nmonopol är utmärkande för deras uppfattning.</pre><pre>Den 30 maj hade vi en debatt här i kammaren med\r\nanledning av betänkandet SoU 27 om\r\nvårdnadsbidraget, vars innehåll de tre borgerliga\r\npartierna var överens om. I en reservation,\r\ngemensam för centern och moderaterna, framhölls\r\ndet att vi ville genomföra förslaget den 1 januari\r\n1991, medan folkpartiet i en likalydande\r\nreservation begärde att regeringen skulle\r\nåterkomma med förslag till finansiering utan att\r\nlägga fast tidpunkten för genomförandet.</pre><pre>Vi moderater håller fast vid den här\r\ntrepartimotionen och de principer som den bygger\r\npå. Vi ämnar återkomma under motionstiden,\r\nvilket framgår av reservation 2. Men vi vill nu gå\r\nvidare med trepartimotionen som grund för att\r\narbeta vidare på att uppnå valfrihet och rättvisa för\r\nfamiljen i ännu större utsträckning. Vi har i\r\ntrepartimotionen sagt att barnens situation skall stå\r\ni centrum. Förslaget skall bättre tillgodose\r\nfamiljens önskemål om ökad valfrihet. En större\r\ndel av resurserna som ställs till förfogande för\r\nbarnomsorg skall disponeras av föräldrarna själva.\r\nDetta och mycket annat återfinns i den motionen.</pre><pre>Under den senaste tiden har det varit en ganska stor\r\ndiskussion i massmedia om en fortsättning när det\r\ngäller dessa tankar. Det beror på de partistämmor\r\nsom de borgerliga partierna skall ha i höst.</pre><pre>Inom moderata samlingspartiet har vi lagt fram ett\r\nförslag till vår partistämma om hur vi skall gå vidare\r\nför att föra över beslutanderätten från politiker till\r\nföräldrar.</pre><pre>Eftersom vårt förslag utgår från de principer som vi\r\nhar lagt fast i trepartimotionen, uppstår det några\r\nfrågetecken inför folkpartiets reservation i detta\r\nbetänkande. Det har också uppstått en del\r\nfrågetecken med anledning av den presskonferens\r\nsom folkpartiet har haft om denna fråga. Därför vill\r\njag ställa några frågor till Daniel Tarschys.</pre><pre>Anser folkpartiet att 15 000 kr. per barn är en\r\nlagom dos rättvisa även i framtiden? Resten vill ju\r\nfolkpartiet överlämna till kommunerna att fördela.\r\nDet blir ju fortfarande politikerna som skall\r\nbestämma vad föräldrar får välja.</pre><pre>Varför tar folkpartiet ett steg framåt och två steg\r\ntillbaka när det gäller att skapa möjligheter för\r\nföräldrar att fatta egna beslut?</pre><pre>Jag tycker att det vore sorgligt om folkpartiet skulle\r\nfrångå det som vi tillsammans kom överens om i\r\ntrepartimotionen om vårdnadsbidraget. Jag kanske\r\nkan få positiva svar på den frågan från Daniel\r\nTarschys i dag.</pre><pre>Den proposition som vi förelägger vår partistämma\r\ninnehåller idéer som skall diskuteras. Resultatet\r\nskall ligga till grund för vår framtida\r\nbarnomsorgspolitik. Förslaget om vårdnadsbidrag,\r\nkombinerat med avdrag för styrkta\r\nbarnomsorgskostnader, är ett steg i rätt riktning.\r\nMen nu gäller det att gå vidare, därför att orättvisan\r\ni barnomsorgen är så stor att flera och större steg\r\nmåste tas med det snaraste.</pre><pre>Vår utgångspunkt är att familjen skall bestämma\r\növer hur omsorgen om de egna barnen skall ordnas.\r\nJag skall redovisa principerna bakom förslaget.</pre><pre>Det allmännas stöd måste gå till barnet och inte till\r\nkommunen. Vi menar att principen skall\r\ngenomföras successivt för barn som föds efter det\r\natt beslut har fattats.</pre><pre>Barnomsorgsstödet skall vara skattepliktigt men\r\nkombineras med avdragsrätt, precis som vi har\r\nuttalat i trepartimotionen. Den skolförberedande\r\nverksamheten skall vara avgiftsfri, och kommunen\r\nskall ha ansvaret för den. Kommunerna skall även\r\ni fortsättningen ha en särskild skyldighet gentemot\r\nbarn med särskilda behov.</pre><pre>Föräldraförsäkringen skall gälla under barnets\r\nförsta tolv månader. Men vi vill höja\r\ngarantibeloppet så att det motsvarar\r\nbarnomsorgsstödet.</pre><pre>Övergången till det nya systemet skall ske på så sätt\r\natt de föräldrar som redan har barn i den\r\nkommunala barnomsorgen skall kunna fortsätta\r\nmed detta.</pre><pre>Jag kan inte föreställa mig att socialdemokraterna i\r\ndag kommer att ha något positivt att säga om vår\r\nsyn på barnomsorgen i framtiden. Eftersom det har\r\ntagit mycket lång tid att komma fram till de\r\nalternativ som vi har i dag, finns det väl inte något\r\nhopp om att det nuvarande regeringspartiet skall\r\nkomma ur sina låsningar.</pre><pre>Men däremot borde de borgerliga partierna ha en\r\nannorlunda syn eftersom vi tidigare var överens om\r\natt familjens möjlighet att styra sin egen tillvaro\r\nmåste öka. Vi har också alltid tillsammans betonat\r\nnödvändigheten av alternativ till det offentliga\r\nutbudet. Denna samsyn som vi har framgår av alla\r\ngemensamma reservationer i dagens betänkande.</pre><pre>Erfarenheter från hela världen visar att politisk\r\nstyrning och monopol leder till köer, brant stigande\r\nkostnader och allt större orättvisor och bristande\r\nvalfrihet för alla. Som en följd av detta kommer det\r\nnya löften och nya ursäkter för att löftena inte kan\r\nhållas.</pre><pre>I det moderata samhället får alla del av\r\nbarnomsorgsstödet. Vi tror att föräldrarna vet bäst\r\nvad som är bra för familjen.</pre><pre>Fru talman! För att spara kammarens tid yrkar jag\r\nbifall endast till reservation 1.</pre><pre>(forts. 18 §)</pre><pre>16 § Ajournering för middagsuppehåll</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>17 § Återupptagna förhandlingar</pre><pre>Förhandlingarna återupptogs kl. 19.00 under\r\nledning av andre vice talmannen.</pre><pre>18 § Barnomsorg m.m.</pre><pre>(forts. socialutskottets betänkande SoU2)</pre><pre>Anf. 120 DANIEL TARSCHYS (fp):</pre><pre>Herr talman! Vi närmar oss nu det magiska året\r\n1991. Det var ju då som vi skulle ha full\r\nbehovstäckning inom barnomsorgen enligt det\r\nbeslut som riksdagen fattade under år 1985. Jag\r\ntycker att det är oerhört tragiskt att det inte har gått\r\natt nå det målet, utan att vi fortfarande har ca\r\n50 000 barn som inte kan beredas plats i\r\nbarnomsorgen.</pre><pre>Det är ju inte brist på pengar som har lett till det\r\nhär resultatet. Ser man på vad staten har tagit in i\r\nbarnomsorgsavgifter de senaste tre åren och vad\r\nstaten har gett ut i statsbidrag till kommunerna,\r\nfinner man att staten har tagit in närmare 5\r\nmiljarder kronor mera än vad den har gett ut. De 5\r\nmiljarderna hade räckt gott och väl till statsbidrag\r\ntill 50 000 barnomsorgsplatser under tre år.</pre><pre>Jag skulle vilja ställa följande fråga till Maj-Inger\r\nKlingvall: Vart har de 5 miljarder som staten tagit\r\nin i barnomsorgsavgifter men inte betalat ut till\r\nbarnomsorg tagit vägen?</pre><pre>Jag vill gärna ställa också en annan fråga till\r\nsocialdemokraterna. Det system som ni tänker er\r\nför barnomsorgen går ju ut på att fram till det att\r\nbarnen är 18 månader utbetalas föräldrapenning\r\noch att från det att barnen är 18 månader skall det\r\nfinnas plats i den kommunala barnomsorgen. Jag\r\nundrar följande: Är det er mening att det inte skall\r\nfinnas någon plats i den kommunala barnomsorgen\r\nför barn under 18 månader, dvs. att alla föräldrar\r\nmed barn under 18 månader skall vara hemma?</pre><pre>Föräldrapenningen kan visserligen delas och\r\nsparas, men i alla de planer från socialdemokratisk\r\nsida om utbyggnad av barnomsorgen som jag har\r\nsett har man beräknat behoven efter hur många\r\nbarn som är över 18 månader. Man har aldrig talat\r\nom behoven av barnomsorg för barn som är under\r\n18 månader. Jag vill därför ställa frågan: Är det er\r\nmening att alla barn skall vårdas i hemmet av\r\nendera föräldern eller av båda sina föräldrar fram\r\ntill det att de blir 18 månader? Eller hur har ni\r\nannars tänkt att barnomsorgen skall fungera för\r\nbarn under 18 månader?</pre><pre>Herr talman! Det värmde mitt hjärta att höra Ingrid\r\nHemmingsson försvara trepartiuppgörelsen om\r\nvårdnadsbidraget. Min förhoppning är att\r\nmoderaterna kommer att fortsätta att stå fast vid\r\ndet förslag som de tre partierna gick fram med i\r\nvalet 1988, som sedan har upprepats i motioner till\r\nriksdagen och som återfinns i en reservation vid det\r\nbetänkande som vi nu diskuterar. Jag vill erinra\r\nIngrid Hemmingsson om att det i detta\r\ngemensamma förslag ingår som en väsentlig punkt\r\natt barnomsorgen skall byggas ut till full\r\nbehovstäckning. Vi var när vi utformade det\r\nförslaget överens om att man skulle bygga ut\r\nbarnomsorgen till full behovstäckning, att det alltså\r\nskulle finnas tillgång till barnomsorg för alla barn\r\nvars föräldrar så önskar och att detta skulle\r\nåstadkommas med hjälp av ett offentligt\r\nstimulanssystem.</pre><pre>Ingrid Hemmingsson ställer till mig frågan: Räcker\r\ndet verkligen att ge föräldrarna 15 000 kr.? Skall\r\npolitikerna bestämma över alla andra pengar? Nej,\r\ndet räcker inte, och det var heller aldrig tanken i det\r\ngemensamma trepartiförslaget. Där är ju grundidén\r\nden att man skall ha ett vårdnadsbidrag om 15 000\r\nkr. och att det skall finnas tillgång till en\r\nbarnomsorg som skall vara valfri för den enskilde\r\nföräldern. Tanken i detta förslag har hela tiden varit\r\natt det skall vara möjligt för föräldrarna att säga: Vi\r\nföredrar privat barnomsorg, alternativ\r\nbarnomsorg, ideell barnomsorg eller barnomsorg i\r\nnågot religiöst samfunds regi. Statsbidragen och --\r\nfår man väl också anta -- de kommunala bidragen\r\nskall då kunna användas för den barnomsorgen.</pre><pre>Det handlar alltså inte alls om att frånrycka\r\nföräldrarna inflytande över de pengar som går ut\r\nsom statliga eller kommunala bidrag till\r\nbarnomsorgen. Det har aldrig varit tanken i det\r\nborgerliga förslaget, och jag hoppas att det inte\r\nheller är Ingrid Hemmingssons tanke.</pre><pre>Men varför har vi då från folkpartiets sida gått\r\nemot tanken på att ta bort allt offentligt stöd till\r\nbarnomsorgen och ge alla pengar till föräldrarna?\r\nAnledningen härtill är den att om man följer den\r\nlinje som har föreslagits inom moderata\r\nsamlingspartiet, uppstår nya och mycket\r\nbesvärande marginal- och tröskeleffekter för\r\nkvinnors förvärvsarbete.</pre><pre>För närvarande kostar en plats i barnomsorgen\r\npå daghem kanske 75 000 kr. per år. Jag är\r\növertygad om att det går att genom utveckling på\r\nolika sätt pressa kostnaderna för barnomsorgen,\r\nmen vi kommer inte ifrån att det kommer att kosta\r\nmycket pengar att bereda ett barn plats i\r\nhögkvalitativ vård. Om man i en tvåbarnsfamilj står\r\ninför valet att endera av föräldrarna -- i praktiken\r\noftast kvinnan -- skall stanna hemma, eller att anlita\r\nbarnomsorgen och låta båda föräldrarna arbeta, på\r\ndeltid eller på heltid beroende på vad som passar\r\nför familjen, kommer man med den nya moderata\r\nmodellen att tvingas att välja hemvården, om inte\r\nkvinnan har en mycket hög lön, eller rättare sagt:\r\nom inte den andra förvärvsintäkten i familjen är\r\noerhört hög.</pre><pre>Nio tiondelar av alla tvåbarnsmammor, Ingrid\r\nHemmingsson, skulle finna det olönsamt med den\r\nmodell som moderata samlingspartiet nu har\r\nföreslagit, och det skulle innebära ett stort bakslag\r\nför kvinnors möjlighet att arbeta om de så önskar\r\noch även för samhällets möjligheter att få de\r\noerhört värdefulla tjänster som kvinnor gör i\r\nförvärvslivet. Hur skall det gå med skolan, med\r\näldreomsorgen, med handeln och med alla de andra\r\nområden där kvinnor i dag gör oerhört värdefulla\r\noch nödvändiga samhällsinsatser, om man försöker\r\nspärra ut småbarnsmammorna från\r\narbetsmarknaden?</pre><pre>Jag hoppas att moderata samlingspartiet skall ta sig\r\nen ny funderare på det här förslaget innan man på\r\nsin stämma lägger fast sin fortsatta politik. Jag\r\nhoppas också att ni skall stanna kvar vid det\r\ngemensamma borgerliga programmet för ett\r\nvårdnadsbidrag och för en utbyggnad av\r\nbarnomsorgen. Det förslaget ger en mycket god\r\navvägning mellan de olika krav som man kan ställa\r\npå en sund och klok familjepolitik, inriktad på\r\nbarnens bästa och på valfrihet för föräldrarna.</pre><pre>Jag ber, herr talman, att få yrka bifall till\r\nreservationen 1.</pre><pre>Anf. 121 INGRID HEMMINGSSON (m)\r\nreplik:</pre><pre>Herr talman! Jag har indirekt fått svar av Daniel\r\nTarschys på min fråga om han tyckte att de 15 000\r\nkr. som anges i trepartimotionen är det belopp som\r\nfrämjar rättvisa och valfrihet. Såvitt jag förstår\r\ntycker Daniel Tarschys att det är det belopp som\r\nkan ges till den som stannar hemma och vårdar barn\r\noch att resten av pengarna kan delas ut i form av\r\nkommunala bidrag. Jag anser att folkpartiet här har\r\ngjort ett stort tankefel.</pre><pre>Daniel Tarschys menade att kvinnorna inte skulle\r\nkunna komma ut på arbetsmarknaden. Men det är\r\nfel av folkpartiet att tro att kvinnor inte kan fatta\r\negna beslut, att de måste styras för att komma ut på\r\narbetsmarknaden. Jag tycker att man\r\nundervärderar kvinnorna. Ändå brukar folkpartiet\r\ntala till förmån för dem.</pre><pre>Principen i vår vårdnadsbidragmotion är inte att vi\r\nhar låst oss fast vid 15 000 kr. i bidrag för all\r\nframtid. Det beloppet innebär inte fullständig\r\nvalfrihet och rättvisa. I vår motion står faktiskt att\r\nvarje barnfamilj skall ges möjlighet att ordna\r\nbarnomsorgen på det sätt man själv önskar. Därför\r\nbör en större del av de resurser som står till\r\nförfogande disponeras av föräldrarna själva. Det är\r\ndit vi vill komma. Vad folkpartiet föreslår innebär\r\nenligt vår mening en mycket begränsad valfrihet.\r\nDet gäller att gå längre så att stödet ges till barnen.</pre><pre>Jag tror att folkpartiet har fastnat i den\r\nsocialdemokratiska fällan. Socialdemokraterna\r\nanser att en individs värde för samhället bara kan\r\nberäknas och mätas i förvärvsarbete. Dit räknas\r\ninte vård av egna barn. Det möjliggör inte för en\r\nfamilj att själv bestämma om vården av barnen.\r\nMan kan nämligen inte själv bestämma hur länge\r\nman skall vara hemma för att vårda sina barn. En\r\nbegränsning i förslaget är att man inte vill ge samma\r\nstöd till dem som vårdar egna barn som till dem som\r\nvårdar andras barn. Det är enligt min mening ett\r\nmycket konstigt synsätt.</pre><pre>Daniel Tarschys säger att vårt förslag innebär att\r\ndet inte lönar sig att arbeta. Vad är det för kameralt\r\ntänkande? Vårt förslag medför att föräldrarna\r\nsjälva kan göra en mängd kalkyler. I dessa kalkyler\r\ningår många olika delar, bl.a. många som inte kan\r\nmätas i pengar.</pre><pre>Anf. 122 DANIEL TARSCHYS (fp) replik:</pre><pre>Herr talman! Det känns litet konstigt att stå här\r\noch plädera för det borgerliga förslaget, Ingrid\r\nHemmingsson. Låt mig upprepa vad jag sade om\r\ndet. 15 000 kr. får föräldrarna i handen, och med\r\nde pengarna kan de göra vad som helst. Därutöver\r\ngäller att föräldrarna har rätt att välja mellan alla\r\nolika tänkbara former av barnomsorg. Statsbidrag\r\noch kommunala bidrag skall följa barnet i den\r\nomsorg de väljer. Det är det som menas att vi vill\r\nha ett statsbidrag som är neutralt i förhållande till\r\nhuvudman. Det är en grundtanke i det borgerliga\r\nförslaget, Ingrid Hemmingsson, att föräldrarna\r\nsjälva skall kunna välja mellan olika former av\r\nomsorg.</pre><pre>Ingrid Hemmingsson beskyller mig för kameralt\r\ntänkande. Låt mig då ge henne ett kameralt\r\nräkneexempel, som hon kan fundera över. Vi har\r\nen tvåbarnsfamilj, och frågan är om hustrun skall\r\nåtervända till förvärvsarbete efter det andra\r\nbarnets födelse. Vi säger att en barnomsorgsplats\r\nkostar oss 60 000 kr., vilket är en mycket låg\r\nkostnad. Då gäller att hustrun måste tjäna minst\r\n120 000 kr. för att få ett enda öre över sedan\r\nkostnaderna för barnomsorgen är betalda. Det är\r\nganska många i dagens Sverige som inte tjänar\r\n10 000 kr. per månad, särskilt om de, som många\r\nsmåbarnsföräldrar gör, föredrar att arbeta deltid. I\r\nsjälva verket är det ganska få tvåbarnsmammor\r\nsom har inkomster på 120 000--140 000 kr. De\r\nmammor som i den här situationen har inkomster\r\npå mindre än 120 000 kr. är i praktiken tvingade att\r\nvälja att stanna hemma med barnen, om de inte vill\r\nbetala för ''nöjet'' att gå ut och förvärvsarbeta. Det\r\när, menar jag, något som minskar valfriheten.\r\nDärför innebär det moderata förslaget en gigantisk\r\nkvinnofälla. Det innebär också en risk för att\r\nsamhällets vård, omsorg och utbildning samt\r\nmycket annat undandras en hel mängd värdefull\r\narbetskraft. Det gör i sin tur att det med den\r\npolitiken uppstår köer och elände på många håll i\r\nsamhället.</pre><pre>Jag vill att Ingrid Hemmingsson grunnar över detta\r\nkamerala exempel och kanske erkänner att det nog\r\ninte skadar med litet kameralt tänkande. Var och\r\nen är så att säga sin egen familjekamrer. Det gäller\r\natt se över inkomster och utgifter i det egna\r\nhushållet. Om man får en så hög nota för\r\nbarnomsorgen som moderatena är beredda att ge,\r\ndå kommer valet att styras i en viss rikting och det\r\nblir inte valfrihet för de enskilda familjerna.</pre><pre></pre><pre>Anf. 123 INGRID HEMMINGSSON (m)\r\nreplik:</pre><pre>Herr talman! Vi står fast vid principerna i\r\ntrepartimotionen. Dessa principer vill inte Daniel\r\nTarschys tala om i dag. Han har nämligen tagit ett\r\nsteg tillbaka och vill inte skapa rättvisa och valfrihet\r\nför alla människor vare sig de väljer att\r\nförvärvsarbeta eller stanna hemma för vård av\r\nbarn.</pre><pre>Som kommentar till Daniel Tarschys räkneexempel\r\nrörande en tvåbarnsfamilj vill jag säga att\r\nmänniskor är mycket olika. Vårt förslag, som\r\nfördelar barnomsorgsstödet till alla, gör att det\r\nfinns utrymme för barnfamiljerna att göra ett antal\r\nkalkyler och se vad som är bäst för dem. Människor\r\nkommer att finna egna lösningar. Ingen familj är lik\r\nden andra.</pre><pre>Daniel Tarschys tycks utgå från att\r\nsmåbarnsfamiljer är något alldeles extra, ett\r\nsärskilt folkslag med gemensamt tyckande. Så är\r\ndet ju inte. Småbarnsförälder är man under en\r\nganska kort del av sitt liv. Människor gör i dag stora\r\nekonomiska uppoffringar för att kunna stanna\r\nhemma hos sina barn. Men folkpartiet vill tydligen\r\ninte att de barnföräldrar som vill vara hemma hos\r\nsina barn skall få vara det. Den del av kalkylen som\r\ninte kan mätas i pengar och som varje familj måste\r\nfå göra, bortser man från. Folkpartiet är fast i\r\ntänkandet att det stora värdet för en familj är att\r\nbåda föräldrarna förvärvsarbetar. Jag vill än en\r\ngång påpeka att folkpartiet undervärderar kvinnors\r\nförmåga att kunna fatta egna beslut. Därför tycker\r\nfolkpartiet att det är rättvist att den hemmavarande\r\nföräldern får 15 000 kr. i bidrag, samtidigt som man\r\nvill styra kvinnorna att inte stanna hemma och\r\nvårda sina barn. Däremot går det bra att vårda\r\nandras barn -- det räknas. Det är på den punkten\r\nman gör fel.</pre><pre>Jag upprepar att vi står fast vid principerna i\r\ntrepartimotionen. Skillnaden mellan oss och\r\nfolkpartiet är att vi vill ge rättvisa åt alla, och därför\r\nfördelar vi barnomsorgsstödet på det sätt som vi\r\ngör.</pre><pre>Folkpartiet har fastnat i det socialdemokratiska\r\ntänkandet, som utgår från dagens offentliga sektor\r\noch de kostnader och alternativ som gäller. Enligt\r\nvår mening handlar det om att tänka fritt och\r\nframåt i den här frågan. Jag är övertygad om att det\r\ninte är sista gången som vi diskuterar detta här i\r\nkammaren utan att vi kommer att göra det många\r\nfler gånger. Jag hoppas verkligen att Daniel\r\nTarschys och folkpartiet tänker om. Vi är ju ense\r\nom så många olika principer. Jag medger att\r\nfolkpartiets förslag innebär valfrihet, men den\r\ngäller bara för de människor som går ut och\r\nförvärvsarbetar enligt politikernas önskan.</pre><pre>Anf. 124 DANIEL TARSCHYS (fp) replik:</pre><pre>Herr talman! Det känns egendomligt att jag står\r\nhär och försvarar det borgerliga förslaget och får en\r\nskur av ovett mot mig för att jag tydligen är både\r\nförtryckare och förtrampare, socialist och allt\r\nmöjligt annat. Det är trots allt det förslag som vi har\r\nvarit överens om och som moderaterna, såvitt jag\r\nförstår, kommer att rösta för om en stund. Så\r\nförfärligt förtryckande, förtrampande och\r\nsocialistisk kan jag väl ändå inte vara. Jag har inte\r\ntagit något steg tillbaka alls. Jag håller benhårt fast\r\nvid vårt förslag. Den enda förändring som har skett,\r\nIngrid Hemmingsson, från tidigare ståndpunkter är\r\natt vi inte anser att förslaget kan genomföras utan\r\nfinansiering. Såvitt jag vet har inte heller\r\nmoderaterna anvisat någon finansiering. På den\r\npunkten är vi alltså lika goda kålsupare.</pre><pre>Återigen: Gör, Ingrid Hemmingsson, förnyade\r\nstudier av det här förslaget så tror jag att ni kommer\r\natt upptäcka hur klokt det i själva verket är att lägga\r\nupp stödet till barnfamiljerna på det vis som har\r\nskisserats i det borgerliga förslaget.</pre><pre>Jag noterar att Ingrid Hemmingsson inte har någon\r\nriktigt bra kommentar till mitt räkneexempel. Vi\r\nhar alltså mamman som står inför valet att arbeta\r\neller inte. Hon upptäcker att det kostar 120 000 kr.\r\natt få en billig barnomsorg för barnen. Det är inte\r\nden dyraste eller inte ens den genomsnittliga\r\nbarnomsorgen på dagis utan en billig barnomsorg,\r\noch den kostar 60 000 kr. Då måste mamman tjäna\r\n120 000 kr. för att det skall gå ihop. Det är ganska\r\nmånga kvinnor som inte tjänar så mycket. För dem\r\ninnebär den moderata lösningen inte någon riktig\r\nvalfrihet.</pre><pre>Jag ser inte det minsta ner på dem som bestämmer\r\nsig för att stanna hemma till stora uppoffringar, som\r\nIngrid Hemmingsson säger. Tvärtom har jag största\r\nrespekt för dem som fattar det beslutet. Det är ju\r\nmeningen med det gemensamma borgerliga\r\nförslaget att man skall underlätta för de familjer\r\nsom så önskar att själva ta hand om sina barn. Man\r\nger dem 15 000 kr. mer än vad de får med dagens\r\nsocialdemokratiska system. Det är ett steg på vägen\r\natt ge föräldrarna större möjligheter att välja.\r\nDäremot innebär det borgerliga förslaget inte att\r\nman skall ge en lön för den som stannar hemma, en\r\nlika hög ersättning som samhället ger för att stödja\r\nbarnomsorgen. Att samhället stödjer\r\nbarnomsorgen har att göra med att stödet till\r\nbarnomsorgen är en förutsättning för\r\nförvärvsarbete och leder till att hela\r\nsamhällsekonomin kan blomstra.</pre><pre>Jag skulle, herr talman, livligt vilja uppmana\r\nmoderaterna att tänka ett varv till, fundera litet mer\r\npå klokheten i det borgerliga förslaget och stå fast\r\nvid det förslaget i stället för att kasta över ända vissa\r\ngrundläggande principer som finns i förslaget.</pre><pre>Andre vice talmannen anmälde att Ingrid\r\nHemmingsson anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 125 ULLA TILLANDER (c):</pre><pre>Herr talman! Nu diskuterar vi barnomsorgen igen.\r\nDen diskuteras ständigt också i massmedia. Det är\r\nju inte så underligt, för de flesta människor har en\r\nrelation till den: Antingen har de egna barn eller\r\nvänner eller närstående som har bekymmer för sina\r\nbarn, inte minst när det gäller barnomsorgen.</pre><pre>Barnomsorgen är en politiskt central fråga och\r\nockså en personligt central fråga. Hur den utformas\r\nbestämmer för lång tid framåt samhällets\r\nutveckling. Det måste vara så att föräldrarna vet att\r\nbarnen har det bra när de arbetar utanför hemmet.\r\nEn barnomsorg värd namnet måste också göra det\r\nmöjligt för föräldrar att stanna hemma eller\r\nförkorta sin arbetsdag. I samhällets planering\r\nmåste barnomsorgen placeras centralt. Placeras\r\nnågot annat där, t.ex. bruttonationalprodukt eller\r\nnäringsliv, tenderar barnomsorgen att hamna i\r\nperiferin. Den enskilda människans behov av\r\ntidsutrymme för vård av och omsorg om de egna\r\nbarnen är illa tillgodosett i den socialdemokratiska\r\nfamiljepolitiken. Här behövs en helt ny inriktning\r\ndär möjligheterna till en kortare arbetsdag för\r\nsmåbarnsföräldrar blir reella och där möjligheterna\r\natt verkligen vara förälder säkras. De sociala\r\nföljderna av en sådan inriktning skulle säkert\r\nmycket snart kunna avläsas i form av både tryggare\r\noch mera harmoniska barn.</pre><pre>Dessutom finns det en klyfta i samhället. Den\r\nklyftan kan ingen undgå att märka, nämligen att\r\nvissa föräldrar är mycket väl tillgodosedda när det\r\ngäller att förverkliga föräldraskap präglat av\r\ntrygghet, stabilitet, mångsidighet och upplevelser\r\nsamt gemensamma glädjeämnen. Det är faktorer\r\nsom samverkar till att skapa en miljö för barnen\r\nsom också ger en god start i livet. Samtidigt finns\r\ndet barn som från mycket tidiga år får finna sig i\r\nalltför långa vistelser på daghem, en snålt tillmätt\r\ntid att vara tillsammans med en trött mamma eller\r\npappa samt bristande stimulans och omväxling på\r\nfritiden. Där har den socialdemokratiska modellen\r\ningen lösning.</pre><pre>För att familjerna själva skall kunna välja vilken\r\nomsorgsform som passar bäst för deras barn\r\nföreslår vi i centern i vårt nya partiprogram, som\r\nskall diskuteras på vår extra stämma om någon\r\nvecka, att det statliga stödet till barnomsorgen skall\r\nutgå till alla förskolebarn. Det skall vara lika för\r\nalla barn. Det här vårdnadsbidraget, eller om man\r\nså vill barnomsorgsbidraget, skall vara beskattat\r\nmed rätt att dra av kostnaderna för barnomsorgen.</pre><pre>Inför valrörelsen 1988 -- det har diskuterats tidigare\r\ni denna debatt -- stod moderater, folkpartister och\r\ncenterpartister enade bakom ett gemensamt förslag\r\ni familjepolitiken. Det var ett förslag där man\r\nkombinerade ökad valfrihet för enskilda familjer\r\nmed ökad rättvisa i fråga om fördelning av de\r\nstatliga subventionerna till barnomsorgen.\r\nSocialdemokraterna stod länge tomhänta, men i\r\nvalrörelsens elfte timme tvingades man till en\r\nnödvändig motoffensiv. Det som framställdes som\r\nett vallöfte från socialdemokraternas sida,\r\nnämligen att bygga ut föräldraförsäkringen, visade\r\ndet sig efter ett tag vara en målsättning. Nu är den\r\nytterligare skjuten in i framtiden. Vårt förslag om\r\nen rättvisare fördelning av de statliga pengarna till\r\nbarnomsorgen direkt till föräldrarna är ingenting\r\nannat än en vidareutveckling av det förslag som de\r\nborgerliga partierna enade sig om inför förra valet.</pre><pre>Familjepolitiken är och förblir ett centralt område\r\nför samhället och för den enskilde. Vi har sett att\r\nnär familjepolitiken har slagit slint och inte\r\ntillräcklig hänsyn har tagits till villkoren för att\r\nstödja och stötta familjerna så att valfriheten kan\r\nöka, inte bara på papperet utan i verkligheten, har\r\ndet ofrånkomligen gått ut över den svagaste parten,\r\nbarnen. Här behövs en helt ny inriktning.</pre><pre>Enligt vad som står i den gemensamma\r\nreservationen från folkpartiet, moderaterna,\r\ncentern och miljöpartiet måste det nuvarande\r\nstatsbidragssystemet, så länge det finns kvar, ha en\r\nsådan utformning att föräldrarna kan välja mellan\r\nolika alternativ i barnomsorgen. Statsbidraget skall\r\nvara neutralt för alla barnomsorgsformer oavsett\r\nhuvudman, och familjedaghem och deltidsförskola\r\nfår inte diskrimineras. På det sättet skulle det bli\r\nbetydligt lättare att nå full behovstäckning i\r\nbarnomsorgen.</pre><pre>Vi anser vidare att kommunerna skall vara skyldiga\r\natt i barnomsorgsplaneringen uppta alla alternativa\r\nbarnomsorgsformer som uppfyller de kvalitetskrav\r\nsom alltid måste ställas. Det måste också vara\r\nmöjligt för kommuner som det vill att ge ersättning\r\ntill dagbarnvårdare även för vård av egna barn.</pre><pre>Slutligen måste också svenska kyrkan få\r\nstatsbidrag. Det är ett problem som ännu är olöst.\r\nKyrkan måste få statsbidrag på samma villkor som\r\nmuslimer, mosaiska trosbekännare, katolska\r\nförsamlingar, frikyrkor och ideella organisationer.\r\nDär har vi från moderaterna, folkpartiet och\r\ncentern en gemensam reservation. Behovet av och\r\nkraven på alternativ inom barnomsorgen har ökat.\r\nFöräldrars och barns rätt samt vår anpassning till\r\nEuropa stärker denna tendens.</pre><pre>Herr talman! Med detta yrkar jag bifall till\r\nreservation 1.</pre><pre>Anf. 126 DANIEL TARSCHYS (fp) replik:</pre><pre>Herr talman! Jag skulle vilja ställa en fråga till Ulla\r\nTillander: Hur kommer taxan till ett vanligt\r\ndaghem att se ut när centerpartiets förslag är\r\ngenomfört? I dag har vi ett statsbidrag på ungefär\r\n30 000 kr. per daghemsplats. Er tanke är alltså att\r\nstatsbidragen skall slås ihop och delas ut lika för\r\nalla, till samtliga barn. Vad innebär det för taxan för\r\nen daghemsplats? Kan man räkna med att det blir\r\n30 000 kr. plus det som föräldrarna betalar i dag,\r\nvilket kanske kan vara 10 000 kr. eller mer\r\nberoende på kommunens system, alltså\r\nsammanlagt 40 000 eller 45 000 kr. för en\r\ndaghemsplats?</pre><pre>Har ni möjligen tänkt något annat om hur\r\ndaghemstaxan kommer att bli med ert system\r\ngenomfört?</pre><pre>Anf. 127 ULLA TILLANDER (c) replik:</pre><pre>Herr talman! Det kan vara lika svårt att i dag ge ett\r\nsvar om den exakta taxan som det var att ge ett svar\r\ndå vi kom överens om alternativet 15 000 kr. per\r\nbarn och år. Men vi är faktiskt lika övertygade i dag\r\nsom vi då var om att antalet alternativ kommer att\r\nöka och om att konkurrensen kommer att bli större.\r\nDärmed kommer också en mängd alternativ att stå\r\ntill buds som förmodligen även är billigare vad\r\ngäller utformningen.</pre><pre>Daniel Tarschys -- och det gäller kanske folkpartiet\r\ni övrigt -- har, inte minst under den senaste tiden,\r\nangripit oss i centern för att vi vidareutvecklar de\r\nidéer om vårdnadsbidrag som vi var överens om.</pre><pre>Det föreligger, som Ingrid Hemmingsson har\r\nunderstrukit tidigare i debatten, ingen skillnad när\r\ndet gäller principerna, bortsett från det faktum att\r\nvi vill gå vidare här och utöka valfriheten. Nu vill\r\nDaniel Tarschys framställa det så, att vi skulle göra\r\navsteg från den princip som vi gemensamt var eniga\r\nom. Men egentligen är det folkpartiet som redan\r\nhar gjort avsteg från den tidigare gemensamma\r\nlinjen.</pre><pre>Motivet för vår gemensamma plattform 1988 i\r\nfamiljepolitiken var just dels att vi skulle få fram en\r\nminsta gemensamma nämnare som man sedan,\r\nnaturligtvis, kunde bygga vidare på, dels att\r\nbarnomsorgsfrågan -- det handlar då om en orättvis\r\nfördelning till Sveriges barnfamiljer -- äntligen och\r\nsnabbt efter en borgerlig valseger skulle få en\r\nlösning.</pre><pre>Daniel Tarschys framställer detta med\r\ndaghemstaxorna som ett problem. Men ett problem\r\nsom Daniel Tarschys borde ägna betydligt mera tid\r\nåt är vad som kommer att inträffa för\r\nbarnfamiljernas del fr.o.m. 1991, då\r\nskattereformen är genomförd, vad det kommer att\r\ninnebära i form av ökade kostnader -- höjda hyror\r\noch högre avgifter. Det gäller alltså inte minst\r\nbarnfamiljerna, vilkas situation definitivt kommer\r\natt påverkas.</pre><pre>Sedan agerar Daniel Tarschys, det framgår också\r\nnu i repliken till mig, som om det första steget\r\nbeträffande förslaget om 15 000 kr. skulle vara en\r\nslutpunkt. I själva verket var det från vår sida en\r\ninledning. Det var det viktiga -- för det är väl ändå\r\ninte så, att dessa 15 000 kr. skall stå kvar för alltid?</pre><pre>Anf. 128 DANIEL TARSCHYS (fp) replik:</pre><pre>Herr talman! Jag ställde en mycket stillsam fråga\r\ntill Ulla Tillander. Jag tolkar hennes svar så, att\r\ndaghemstaxan ändå går upp med de 30 000 kr. som\r\nfaller bort i statsbidrag. Om man lägger de 30 000\r\nkronorna till vad föräldrarna betalar i dag, 10 000--\r\n15 000 kr., stannar daghemstaxan enligt centerns\r\nmodell på 40 000--45 000 kr. per barn.</pre><pre>Jag bestrider inte alls att man kan kalla både\r\ncenterns och moderaternas modell för en vidare\r\nutveckling av vårdnadsbidraget. Självfallet är det\r\nväldigt trevligt för föräldrarna att få mera pengar i\r\nhanden. Det vill jag alltså inte på något sätt\r\nbestrida. Men det som jag menar är en\r\nkomplikation med båda förslagen, i varierande\r\ngrad, är att det blir väldigt höga avgifter för\r\nbarnomsorgen och att de höga avgifterna kan\r\nfungera som en tröskel som det är omöjligt, eller\r\nåtminstone svårt, att ta sig över för de föräldrar som\r\nvill arbeta. Det gäller i hög grad det moderata\r\nförslaget och i mindre utsträckning centerpartiets\r\nförslag. Men när det gäller båda förslagen är det\r\ntrots allt en nackdel att man kommer upp i väldigt\r\nhöga barnomsorgstaxor.</pre><pre>Självfallet skall fördelar och nackdelar med\r\nförslagen vägas mot varandra. Jag menar dock att\r\nnackdelen med en hög taxa är så pass allvarlig att\r\näven centerpartiet skulle göra klokt i att fundera\r\növer om inte det gemensamma förslaget trots allt\r\nvore bättre.</pre><pre>Anf. 129 ULLA TILLANDER (c) replik:</pre><pre>Herr talman! Vad som märks i den ton som Daniel\r\nTarschys har presterat i de senaste debatterna här\r\ni kammaren är faktiskt det faktum att när kritiken\r\ngäller t.ex. centerpartiet tar Daniel Tarschys gärna\r\ntill storsläggan. Men när kritiken gäller\r\nsocialdemokraterna använder Daniel Tarschys sig\r\nnumera av ett betydligt lägre tonläge. Dessutom\r\nintar han då en mera överslätande attityd.</pre><pre>Jag kan förstå att Daniel Tarschys inte vill\r\nuppmärksamma konsekvenserna av de förslag som\r\nfolkpartiet har varit med om att genomföra. Daniel\r\nTarschys vill helst lägga dimridåer i det avseendet.\r\nDet gäller då också vad det får till följd inte minst\r\nför barnfamiljerna. Genom överenskommelsen\r\nmed socialdemokraterna har man faktiskt, och då\r\ninte bara när det gäller skatteuppgörelsen utan\r\nockså när det gäller barnomsorgen, manövrerat så,\r\natt införandet av vårdnadsbidrag flyttas till en diffus\r\nframtid. Avgörande här kommer också att vara om\r\nsocialdemokraterna anser tiden vara inne för en\r\nsådan åtgärd.</pre><pre>Men att se socialdemokraterna som tillskyndare av\r\nvårdnadsbidrag är väl ändå att sätta bocken till\r\nträdgårdsmästare.</pre><pre>När det gäller folkpartiets familjepolitik är läget\r\nföljande: Socialdemokraterna har villkorat\r\ninförandet av föräldraförsäkringen -- när ekonomin\r\nblir bättre skall föräldraförsäkringen införas. Och\r\nfolkpartiet har villkorat införandet av\r\nvårdnadsbidrag -- när ekonomin blir bättre skall\r\nvårdnadsbidrag införas. Men så länge ekonomin är\r\ndålig i Sverige står socialdemokraterna och\r\nfolkpartiet på samma ståndpunkt. De slår alltså\r\nfölje med varandra. Men om ekonomin skulle bli\r\nbättre, går de förmodligen skilda vägar igen.</pre><pre>Slutsatsen är alltså att här gäller det enighet mellan\r\nsocialdemokraterna och folkpartiet om att man just\r\nnu inte skall införa vare sig vårdnadsbidrag eller\r\nföräldraförsäkring.</pre><pre>Anf. 130 GUDRUN SCHYMAN (v):</pre><pre>Herr talman! Jag måste säga att det är\r\nbeklämmande att lyssna på den här debatten. Även\r\nom ni borgerliga inte kan vara överens om vad ni är\r\neniga om -- om vem som står kvar vid vad eller vem\r\nsom har ändrat vad -- kan ni väl göra upp om det\r\nnågon annanstans.</pre><pre>Situationen inom barnomsorgen i vårt land är i dag,\r\ntycker jag, så pass allvarlig att vi borde kunna hålla\r\noss till verkligheten. Ni talar om eventuella\r\ngemensamma borgerliga förslag. Men det enda som\r\nni har gemensamt, såvitt jag förstår, är att ni inte\r\nhar tänkt finansiera det hela och att det ni\r\neventuellt tänker göra ensamma, tillsammans eller\r\nkanske i någon annan ny konstellation efter valet\r\nligger i framtiden. Det gäller alltså i framtiden -- när\r\ndet finns pengar, när ekonomin tillåter detta. Hur\r\ndet skall gå till att få en situation där ekonomin är\r\nsådan att det går att bygga ut barnomsorgen vet inte\r\njag. Jag kan inte heller se hur ni skall komma\r\ndithän.</pre><pre>Verkligheten i dag är långt ifrån fattade tjusiga\r\nbeslut om full behovstäckning år 1991. Men den är\r\nockså långt ifrån beslut och intentioner som gällt\r\nkvaliteten i barnomsorgen.</pre><pre>I de motioner som vi i vänsterpartiet har skrivit och\r\nsom finns med i det här betänkandet säger vi att vi\r\nvill åstadkomma full behovstäckning. Vi inser dock\r\natt det inte är möjligt att åstadkomma detta till år\r\n1991. Därför vill vi ha en ny planperiod. Vad vi vill\r\nha är en lagstiftning om att man faktiskt måste\r\nåstadkomma full behovstäckning.</pre><pre>De pengar som staten har tagit in i form av\r\nbarnomsorgsavgifter och som inte har gått till\r\nbarnomsorgen -- Daniel Tarschys har rätt när han\r\nsäger att det är många miljarder som borde ha gått\r\ntill barnomsorgen -- tycker vi skall gå till\r\nbarnomsorgen. Dessutom tycker vi att man kan ta\r\nin mera pengar. Sedan vill vi behålla\r\nkvalitetskraven inom barnomsorgen. De normer\r\nsom finns om gruppstorlekar skall faktiskt följas.\r\nDet skall finnas personal inom barnomsorgen, så\r\natt det över huvud taget kan finnas en sådan\r\nverksamhet. Det innebär att det inte skall vara för\r\nstora grupper och att man skall satsa på utbildning\r\nvad gäller personalen, så att det blir en enhetlig\r\nutbildning, en förskollärarutbildning. De som inte\r\nhar sådan utbildning i dag skall få utbilda sig på\r\nbetald arbetstid. Vi tror att det skulle vara\r\nattraktivt för den personal som i dag finns inom\r\nbarnomsorgen men som är på väg att sluta.</pre><pre>Alla dessa motioner föreslås naturligtvis bli\r\navslagna. De har inte blivit avslagna i tiden, de är\r\naktuellare nu än någonsin. Men majoriteten i\r\nutskottet har valt att avstyrka motionerna med\r\nhänvisning till, åtminstone vad gäller\r\nutbyggnadstakten, att man tror att kommunerna\r\nkommer att lösa detta i alla fall. Man redovisar\r\nsiffror som är över hövan optimistiska, skulle jag\r\nvilja säga.</pre><pre>I många kommuner har det skett en katastrofal\r\nförsämring inom barnomsorgen. Man försöker att\r\nlösa problemet med utbyggnadstakten genom att\r\nsäga att man skall ha full utbyggnad år 1991 till alla\r\nbarn över ett och ett halvt år, såsom beslutet är\r\nfattat. Sedan inför man kommunala regler som\r\nsäger att barn under ett och ett halvt år inte skall få\r\nnågon barnomsorg över huvud taget. I min\r\nkommun, Värmdö, har man gjort på det sättet. Jag\r\nvet att man har gjort så i flera kommuner. Man får\r\nloss platser att ge till de äldre barnen, men hur har\r\nman tänkt sig lösningen för de mindre barnen? När\r\njag ställde den frågan i min socialnämnd och\r\nhänvisade till att föräldraförsäkringen faktiskt inte\r\när utbyggd fick jag till svar: Nej, vi vet det, men det\r\när inte vi som har fattat det beslutet.</pre><pre>Alla har dessutom inte en föräldrapenning som\r\nman kan leva på. Det innebär att de föräldrar som\r\ninte får barnomsorg måste leva på socialbidrag. Det\r\nkan knappast vara en bra lösning, varken för\r\nföräldrarna eller barnen.</pre><pre>Man överinskriver konsekvent i kommunerna i\r\ndag. Man tillsätter inte vakanta tjänster och man\r\nser till att inte ha vikarier vid sjukskrivningar och\r\nliknande. Man skapar situationer ute på\r\nbarnstugorna som innebär att skyddsombuden\r\növerväger att stänga barnomsorgen så fort en i\r\npersonalen blir sjuk. Detta kan knappast vara en\r\nbra utveckling för barnomsorgen.</pre><pre>Man tillskapar någon form av happy hours, ungefär\r\nsom på krogen. Man säger: Har ni barnen här\r\nkortare tid, mellan klockan nio och fyra, går det\r\nbra. Då kan ni få litet lägre taxa också. Man\r\ntillskapar någon form av barnpassning och säger att\r\nkvaliteten inte är så hög, men man har åtminstone\r\nen vuxen som ser till dessa barn under ett par\r\ntimmar när man annars inte har personal. Det kan\r\nni också få betala mindre för.</pre><pre>I många familjer har man börjat arbeta skift mot\r\nvarandra för att undvika dålig barnomsorg. Jag fick\r\nhöra häromdagen att man i Göteborg, vid Volvo,\r\nhar skapat en särskild barack för barnen, så att de\r\nskall slippa sitta i bilen och vänta under den\r\nhalvtimme då föräldrarna löser av varandra mellan\r\nskiften. Vi är tillbaka till en barnomsorgssituation\r\nsom man inte trodde skulle vara möjlig i dagens\r\nSverige. Detta pågår medan ni pratar om hur\r\neventuella lösningar kan se ut i en eventuell\r\nframtid, vid en eventuell borgerlig valseger, om\r\nman eventuellt kan komma överens om en\r\ngemensam lösning.</pre><pre>Socialdemokraterna visar siffror som är luft, anser\r\njag, och har förhoppningar som inte stämmer\r\növerens med verkligheten. Jag tycker att det är\r\nbeklämmande att man i en sådan här situation inte\r\nkan tala rent ut och säga: Vi skall tillgodose det\r\nbeslut som vi har fattat om en fullt utbyggd\r\nbarnomsorg. Vi skall lagstifta om det. Bengt\r\nLindqvist svarade i förra veckan på en fråga om\r\ndetta. Han sade: Nej, vi tycker inte att vi skall\r\nlagstifta, för det ger fel signaler till kommunerna.\r\nDå tar de inte sitt eget ansvar. Men det är ett sätt\r\natt komma runt det hela. Det man gör i dag genom\r\natt inte lagstifta är att se till att många kommuner\r\nslipper ifrån detta ansvar.</pre><pre>Vi vet vilka detta går ut över. Det går ut över\r\nföräldrarna, över barnen och över framför allt de\r\nensamstående kvinnorna. Vad finns det för recept\r\nför dem? Jo, att vara hemma och lyfta socialhjälp,\r\ni en alltmer ansträngd kommunal ekonomi\r\ndessutom. Det är en ekvation som inte går ihop.\r\nSamtliga partier borde faktiskt besinna vad de\r\nhåller på med i den här frågan. Det är ett\r\ntillbakasträvande som jag inte trodde att jag skulle\r\nbehöva vara med om.</pre><pre>Jag vill också säga något om en annan av våra\r\nmotioner. Den handlar om den samiska\r\nbarnomsorgen. Den motionen har också avstyrkts\r\nav utskottsmajoriteten, som hänvisar till\r\nsamerättsutredningen. Det är mycket befängt och\r\nhelt poänglöst att göra det, för den utredningen har\r\növer huvud taget inte den här frågan i sina direktiv.\r\nDet vi har tagit upp i motionen är att vi vill att\r\nsameskolstyrelsen, som nu finns, skall vara det\r\norgan som skall kanalisera de pengar som behövs\r\nför att samerna skall få en bra barnomsorg. De skall\r\nsjälva ta hand om och styra detta. Detta är ett krav\r\nsom människor som har utrett frågan har lagt fram,\r\nfastän regeringen inte har följt utredningens\r\nförslag. Det är väl förankrat, och det är mycket\r\nmärkligt att man inte alls bemöter förslaget på\r\nnågot annat sätt än man har gjort.</pre><pre>Jag vill med detta yrka bifall till den reservation\r\nsom jag tycker är den centrala i detta betänkande.\r\nDet är nr 11, som handlar om full behovstäckning\r\nför barnomsorgen.</pre><pre></pre><pre>Anf. 131 INGRID HEMMINGSSON (m)\r\nreplik:</pre><pre>Herr talman! När Gudrun Schyman tog till orda\r\nanvände hon en litet överseende ton och sade att\r\ndet var beklämmande att lyssna till oss som vill tala\r\nom framtiden och att vi skall göra upp någon\r\nannanstans. Det påståendet kommer från alldeles\r\nfel håll när det kommer från vänsterpartiet. Är det\r\nnågot partis åsikter som förlorar mark, så är det\r\nvänsterpartiets. Det Gudrun Schyman pläderar för\r\när planekonomi och politikerstyrning. Vi vet ju vad\r\ndet leder till. Det leder till brister och köer. Jag\r\ntycker att Gudrun Schyman verkligen har\r\nundervärderat svenska folket när hon talar så\r\nföraktfullt om att vi vill ge familjerna en större\r\nvalfrihet. Det är familjen som skall bestämma.</pre><pre>Gudrun Schyman är av en helt annan åsikt. Ni har\r\ningenting att erbjuda föräldrarna i vårt land. Er\r\npolitik är fullständigt passé, inte bara i Sverige, utan\r\ni ännu högre grad i övriga Europa. Naturligtvis\r\nkommer det att gå upp för er vid valet. Gudrun\r\nSchyman talar om en eventuell framtid för våra\r\nåsikter. Jag garanterar att det är vi som har\r\nframtiden i våra händer. Svenska folket börjar\r\nreagera. Man vill besluta själv, man vill inte\r\növerlämna besluten till politikerna.</pre><pre>Sedan har vi frågan om att se till att alla får en\r\nfullgod barnomsorg. Ja, vi vill verkligen se till att\r\nalla får en fullgod barnomsorg, den barnomsorg\r\nsom var och en väljer. Vi tror inte att man vare sig\r\ngenom lagstiftning eller genom politiska beslut kan\r\nbestämma vad människor skall välja. Den kritiken\r\nkommer från alldeles fel håll. Beträffande detta har\r\nvi tre borgerliga partier ett gemensamt synsätt. Det\r\nvi diskuterar är hur vi skall komma fram till ett\r\ngemensamt förslag i framtiden. Och vi har\r\nframtiden för oss, var helt säker på det! Familjerna\r\nvill bestämma själva, de vill inte överlåta till\r\npolitiker att bestämma och lagstifta. Det leder inte\r\ntill att familjen får välja vilka beslut den skall fatta.\r\nFamiljerna är olika. Vi kan inte tala om Sveriges\r\nbarnfamiljer som ett kollektiv. Det är absolut inte\r\npå det sättet.</pre><pre>Anf. 132 GUDRUN SCHYMAN (v) replik:</pre><pre>Herr talman! Det var både stort och smått i en\r\nväldig röra, måste jag säga. Jag trodde att jag i\r\nnågon debatt skulle slippa att dra in hela den\r\nösteuropeiska demokratiseringsprocessen. Men\r\ndet verkar inte finnas en enda fråga där den inte får\r\nplats. Jag kanske skulle ha sagt i mitt\r\ninledningsanförande att jag är väl medveten om vad\r\nsom har skett där, jag tycker att det är väldigt bra,\r\njag tycker att det är bra med demokrati och vi har\r\nalltid tyckt det. Jag skulle kanske ha dragit den\r\nlitanian. Jag trodde att jag skulle slippa det nu.</pre><pre>I alla fall är det så här, Ingrid Hemmingsson, att så\r\nlänge det inte finns full behovstäckning, så länge\r\nman inte kan välja barnomsorg om man vill ha det,\r\nfinns det heller ingen valfrihet. En majoritet av\r\nbarnfamiljerna i landet Sverige har uttryckt en\r\nabsolut vilja att ha en kommunal barnomsorg. Den\r\nexisterar inte i dag. Jag tycker att vi skall se till att\r\ndet finns full behovstäckning innan vi börjar tala\r\nom alternativa lösningar.</pre><pre>De alternativ som har presenterats hittills, t.ex.\r\nUppsalamodellen, som plötsligt genom ett trollslag\r\nskulle lösa alla problem -- korta köerna, vara\r\nbilligare och bättre och Gud vet allt hur det skulle\r\nbli -- har visat sig vara en stor miss. Man säger i\r\nUppsala där man började att det är för dyrt. Det\r\ngav inte alls det resultat som man tänkte sig. Det\r\ngjordes en räkning i Stockholm. Man trodde först\r\natt man skulle få en mängd intresserade människor,\r\nmen det fick man inte alls. Det var inte alls någon\r\nbra lösning. Så länge som vi har en situation där det\r\nfaktiskt är fullt med ensamstående föräldrar som\r\nmåste arbeta vare sig de vill eller ej -- och som\r\ndessutom vill arbeta --, fullt med barnfamiljer där\r\ndet krävs två inkomster för att över huvud taget\r\nkunna klara sig, måste man ju se till det här behovet\r\nförst, innan det kan bli något tal om valfrihet.\r\nHemmafruarna, eller vilka det nu är som Ingrid\r\nHemmingsson talar sig så varm för, löser kanske\r\nproblemen ändå, men vi måste tänka på alla dem\r\nsom står i kö och som tvingas vara hemma fast de\r\nvill och måste arbeta, eftersom de vill leva det här\r\nhela livet som vi talar om -- att både vara förälder,\r\natt ha ett yrkesliv, att ha tid att engagera sig också i\r\nsamhällslivet och att gå på bio, kanske på teater,\r\neller på ett politiskt möte. Det gäller tiden att göra\r\ndetta: Var förvissad om att barnen har det bra när\r\nman inte är med dem. Vi anser att det är de här\r\nkraven som bör tillfredsställas först, innan vi tänker\r\noss lösningar där fruarna är tillbaka vid spisen. De\r\nsom tycker att det är bra får väl välja den vägen. De\r\nkan kanske lösa problemen ändå.</pre><pre>Anf. 133 INGRID HEMMINGSSON (m)\r\nreplik:</pre><pre>Herr talman! Återigen talade Gudrun Schyman\r\nlitet föraktfullt om fruarna tillbaka vid spisen, men\r\ndet är faktiskt så att man tvingas vara hemma i dag,\r\ndärför att den politiska planeringen inte fungerar.\r\nVi kan alltså inte erbjuda barnomsorg till dem som\r\nönskar sådan. Vore det full valfrihet och tilläts\r\nföräldrarna själva att vara med och bestämma\r\nbarnomsorgen, skulle man inte ha de här köerna.\r\nDessa är ju en effekt av att vi har en planekonomi.\r\nBesökare i vårt land brukar säga att man i Sverige\r\nhar socialiserat familjen i stället för företagen. Det\r\när precis det som har hänt. Gudrun Schyman har\r\nvänt på alltihop. Vänd på nytt och ge människorna\r\nmöjlighet att själva fatta beslut, fördela\r\nbarnomsorgsstödet till barnen! Då tror jag att det\r\nblir mängder med lösningar som vi i denna debatt\r\ninte kan föreställa oss, därför att människor är så\r\nolika.</pre><pre>Sedan sade Gudrun Schyman: Valfriheten får vi ta\r\nsenare. Men det är ju den som skall göra det möjligt\r\natt få bort kön. Därefter sade Gudrun Schyman att\r\njag tog upp smått och stort i en väldig röra. Ja, jag\r\ntycker faktiskt att det är på tiden att börja tänka\r\nfriare, med hänsyn till människors möjligheter. Vi\r\nfår inte hela tiden ramla i fällan att alltid tänka på\r\nhur man skall begränsa människornas möjligheter.\r\nDet är precis det som debatten går ut på. Därför är\r\ndet så viktigt att vi har den här debatten i\r\nkammaren. Det är verkligen inte fråga om\r\nnågonting som vi skall göra upp om någon\r\nannanstans. Det är här vi skall avgöra vilket system\r\nsom vi skall ha i framtiden. Jag tycker att det här\r\när en mycket viktig debatt och anser att den skall\r\nfortsätta. Det här bör som sagt inte bli den enda\r\ngången.</pre><pre>Anf. 134 GUDRUN SCHYMAN (v) replik:</pre><pre>Herr talman! Även jag tycker att vi skall debattera\r\nhär i kammaren, men jag anser att det är litet\r\nonödigt att diskutera vad de borgerliga partierna\r\nmöjligen är överens om eller inte överens om när\r\ndet gäller ett förslag som lades fram för ett år sedan.\r\nJag tror inte att folk är så intresserade av att få veta\r\nhur det förhåller sig med den borgerliga enigheten\r\ni frågan. För min del tror jag att människor i dag är\r\nintresserade av hur de skall kunna få en\r\nbarnomsorgsplats. De frågar: När kan jag få\r\nplatsen, kan jag vara säker på att det är kvalitet i\r\nden barnomsorg där jag lämnar mitt barn, kan jag\r\nvara säker på att kunna gå till arbetet även om\r\npersonalen på daghemmet är sjuk, hur skall jag ha\r\nråd att betala de höga barnomsorgsavgifter som blir\r\nen effekt av den ekonomiska politik som medför att\r\nkommunerna inte kan höja skatterna utan blir\r\ntvingade att höja avgifterna, dvs. gå över till höga\r\nenhetliga avgifter som gör att det blir mycket svårt\r\nför många familjer. Det är sådana frågor som är\r\naktuella i dag, eller när får jag plats på daghemmet\r\neller hos dagmamman, hur skall jag göra för att\r\nkomma snabbare fram i kön, vem skall vara hemma\r\nnär vi inte har barnomsorg? Det är ju ett evigt\r\npusslande och ett stort ekonomiskt problem. Sedan\r\ngår det ju bra att tala om att man skall tänka fritt,\r\nframåt och högt, men realiteten är ju den att de\r\nflesta småbarnsföräldrar i dag har problem med att\r\növer huvud taget få barnomsorg. Många har\r\nproblem med att klara det hela ekonomiskt, och\r\nmånga har problem när barnomsorgen inte\r\nfungerar, för då måste man rycka in själv och vara\r\nhemma från arbetet med påföljd att det blir en\r\nmängd trassel. Detta är ju de ekonomiska och\r\nfaktiska realiteterna. Man kan ju inte bara önska\r\nbort detta, därför att man vill tänka fritt. Jag\r\nväntade mig bara att jag skulle få höra att EG-\r\nmedlemskapet skulle lösa barnomsorgsfrågan.\r\nUngefär så låter nämligen argumentationen.\r\nFramåt, bortom, någonstans -- bara inte här och nu.</pre><pre>Andre vice talmannen anmälde att Ingrid\r\nHemmingsson anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 135 ANITA STENBERG (mp):</pre><pre>Herr talman! Mitt i denna litania över\r\nbarnomsorgen känner jag att jag måste få säga\r\nnågot positivt, för det var väldigt vad det har varit\r\nsorgesamt.</pre><pre>Det gläder mig att socialutskottet kunde enas om\r\natt föreslå riksdagen att ge regeringen till känna\r\nutskottets åsikt om föräldrautbildning. I alla\r\nsammanhang måste barnets rätt komma i första\r\nrummet, eftersom ett samhälle som i första hand\r\nplanerar och tänker på sina barn också är ett gott\r\nsamhälle för alla andra.</pre><pre>Den fysiska omvårdnaden av barn är ganska god i\r\nvårt samhälle, men den psykiska miljön är inte alls\r\nlika god. Man kan tänka på TV- och videovåld, för\r\nlitet samvaro med föräldrarna, och över huvud\r\ntaget våld mot barn. Det är därför som vi vill ha sex\r\ntimmars arbetsdag -- så att man hinner med barnen.\r\nBarnens situation i vårt samhälle måste i det\r\nhänseendet förbättras radikalt.</pre><pre>Barn måste få känna att de behövs. Barnens rätt till\r\nsina föräldrar, barnens rätt till en lugn och trygg\r\nuppväxt måste prioriteras. Vi måste tala om\r\nbarnens rätt till barnomsorg, inte föräldrarnas rätt\r\ntill barnomsorg, inte samhällets och arbetsgivarens\r\nrätt till barnomsorg. Jag har sagt det tidigare. Det\r\ngäller barnens rätt till barnomsorg. Det innebär\r\negentligen att föräldrarna skall vara\r\nuppmärksamma på vad som är nödvändigt för att\r\nett barn skall utvecklas till en harmonisk människa,\r\ninte bara till en effektiv arbetare. Vad jag talar om\r\nnu är egentligen utbildningen av föräldrarna.</pre><pre>Vi föreslår i vårt socialpolitiska program att\r\nkommun, landsting och försvar i samverkan skall\r\nerbjuda en föräldrautbildning till medborgarna.\r\nDen kan inledas i samband med värnplikts-,\r\ncivilförsvars- och samhällstjänstgöringen. Då når\r\nman nästan alla människor i aktuell ålder samtidigt\r\nsom en utbildning i att vårda och värna liv vid denna\r\ntidpunkt ger ett värdefullt perspektiv på den\r\nmilitära utbildningen.</pre><pre>Vi vill också i alla skolformer utöka undervisningen\r\nom barn, hem och samlevnad. Föräldrautbildning\r\nvid mödravårdscentraler och barnavårdscentraler\r\nbör intensifieras. Trots att ett allt större antal\r\nprofessionella människor nu tar hand om våra barn\r\nfår föräldrars kunskaper och erfarenheter inte\r\nnedvärderas, så att föräldrarna känner sig\r\ninkompetensförklarade, men detta förutsätter att\r\nföräldrarna på grund av att de har kunskap också\r\nhar ett gott självförtroende.</pre><pre>Vi hoppas nu att regeringen lägger fram förslag på\r\nhur en sådan föräldrautbildning skall kunna\r\nutformas och genomföras. Det gläder oss att\r\nutskottet har lyckats.</pre><pre>Miljöpartiet yrkar bifall till mp-motion So605 i\r\nreservation 4, som går ut på att kommunerna skall\r\nges ekonomisk möjlighet att själva välja de former\r\nav barnomsorg som de vill skall finnas inom\r\nkommunen. Vi vill att en kommitté för översyn av\r\nstatsbidragen skall utses som utformar ett system\r\nför varierande former av barnomsorg.</pre><pre>Vi vill inte att det skall finnas former av\r\nbarnomsorg vars syfte är att vara vinstgivande. Av\r\ndenna anledning kan miljöpartiet de gröna inte\r\nstötta verksamhet typ Pysslingen.</pre><pre>Däremot är vi positiva till att ge statsbidrag till\r\npersonalkooperativ inom barnomsorgen. Därför\r\nyrkar jag bifall till reservation 5, som bl.a.\r\ninnehåller miljöpartimotionen So631 yrkande 2,\r\ndelvis.</pre><pre>Vi yrkar alltså bifall till miljöpartimotionen So631\r\nyrkande 2, delvis, om vår familjepolitik i den del\r\nsom bl.a. behandlar statsbidrag till alternativa\r\nformer av barnomsorg. I den motionen vill vi att\r\nstatsbidrag också skall utgå till personalägda och\r\nföreningsdrivna daghem med samma belopp som\r\ntill kommunala daghem.</pre><pre>Men barnomsorg sker ju också i hemmet. Har alla\r\nsom vill möjlighet och råd att ta ut den\r\nföräldraledighet som föräldraförsäkringen ger?\r\nGudrun Schyman var inne på detta, om man har\r\nråd att vara hemma, om man kan vara hemma.</pre><pre>Vi anser att ersättningen enligt\r\nföräldraförsäkringen är orättfärdig, på så vis att\r\nersättningen spänner över allt för stora belopp, från\r\n60 kr. per dag upp till 550 kr. för de mest\r\nhögavlönade. I motionen talar vi om\r\nersättningsnivån inom föräldraförsäkringen. Den\r\nnuvarande ersättningen är helt propotionell mot\r\ninkomsten upp till ersättningstaket, som är 222 700\r\nkr. för 1990. Det är 7,5 gånger basbeloppet.</pre><pre>Miljöpartiet vill verka för ett samhälle med mindre\r\ninkomstspridning än i dag. Ersättningen inom\r\nföräldraförsäkringen vill vi skall utgå med 70 % av\r\ninkomsten för den del som överstiger 133 650 kr. nu\r\n1990. Det betyder 4,5 gånger basbeloppet. För den\r\ndel av inkomsten som ligger under denna gräns\r\nskall ersättningen inte förändras mot vad som gäller\r\ni dag, dvs. den skall vara 90 %.</pre><pre>Det här skulle kunna förhindra att de svaga\r\ngrupperna i samhället drabbas ekonomiskt på det\r\nviset att de inte tycker att de kan utnyttja den tid\r\nför barnen som föräldraförsäkringen ger, därför att\r\n60 kr. per dag är alldeles för litet när man skall vara\r\nhemma.</pre><pre>Jag vill också tala för reservation 9 som innefattar\r\nmiljöpartimotionen 631 yrkande 1. Den innebär att\r\nen dagbarnvårdare skall få räkna in egna barn i\r\nunderlaget för sin verksamhet som\r\ndagbarnvårdare. Det anser vi vara rätt.</pre><pre>Jag vill också nämna att miljöpartiet yrkar bifall till\r\nvänsterpartiets motion So639 som handlar om\r\nsamisk barnomsorg. Den finns i reservation 27, och\r\nvi tycker att den reservationen är bra.</pre><pre>För övrigt stöder jag självfallet våra övriga\r\nmotioner som behandlas i betänkandet, även om\r\njag inte har för avsikt att votera om dem.</pre><pre>Anf. 136 MAJ-INGER KLINGVALL (s):</pre><pre>Herr talman! Förskolan är en omistlig del i dagens\r\nsamhälle. Dess första och viktigaste uppgift är att\r\nge alla barn grundläggande kunskaper och\r\nerfarenheter inför vuxenlivet. Våra barn måste få\r\nbästa möjliga förutsättningar att växa upp. Dess\r\nandra uppgift är att ge en trygg och god omsorg till\r\nbarn vars föräldrar förvärvsarbetar eller studerar.</pre><pre>Riksdagens beslut 1985 om ''en förskola för alla\r\nbarn'' var en bekräftelse på insikten om förskolans\r\nstora betydelse för barn och föräldrar i vårt land --\r\noch en viktig politisk prioritering.</pre><pre>1980 fanns det drygt 210 000 barn i daghem och\r\nfamiljedaghem. 1989 hade antalet växt till 356 000,\r\nnästan 150 000 platser hade tillkommit under nio\r\når. Målet, en förskola för alla barn, hade varit\r\nuppnått i juli 1989 om de prognoser som låg till\r\ngrund för riksdagsbeslutet 1985 hade slagit in. I\r\nstället har vi upplevt en utveckling som kommit alla\r\nprognoser på skam.</pre><pre>Vi kan börja med att titta på Sveriges kvinnor.\r\nFörutom att den kvinnliga förvärvsfrekvensen ökat\r\noch snart ligger på männens nivå har kvinnornas\r\narbetstider utökats kraftigt. Antalet kvinnor med\r\nbarn som arbetar mer än 26 timmar per vecka har\r\nfördubblats under 80-talet. Antalet kvinnor med\r\nbarn som övergått till heltidsarbete har mer än\r\nfördubblats. Detta har i sin tur ökat efterfrågan på\r\nbarnomsorg generellt men också efterfrågan på\r\nbarnomsorg under kvällar, nätter och helger.\r\n550 000 kvinnor arbetade på oregelbundna tider\r\n1988 och framför allt kvinnor som hör till LO.</pre><pre>Nästa stora förändring är det höga födelsetalet, ett\r\nav de högsta i västvärlden, 2,1. Kopplingen mellan\r\nhög förvärvsfrekvens och högt födelsetal är helt\r\nunik och vittnar både om trygghet, framtidstro och\r\ntilltro till den svenska välfärdspolitiken, som gör\r\nkombinationen barn och arbete möjlig. I siffror\r\nbetyder det höga födelsetalet att under\r\nprognosperioden 1983--1990 föds det 89 000 fler\r\nbarn än beräknat.</pre><pre>En annan viktig förändring under 80-talet, kanske\r\ninte lika känd som de tidigare nämda, är den stora\r\nminskningen av s.k. informell omsorg, i form av\r\nsläktingar, grannfru, privat dagmamma osv., ibland\r\nnödlösningar i akuta situationer till men för\r\nbarnens trygghet. Antalet barn med den typen av\r\nomsorg har minskat med 100 000 på tio år. Denna\r\navprivatisering är också en konsekvens av den höga\r\nkvinnliga förvärvsfrekvensen. De grupper av\r\nkvinnor som stått för den informella omsorgen\r\nförvärvsarbetar numera.</pre><pre>Men avprivatiseringen hänger också ihop med den\r\nsista stora förändringen som jag vill ta upp,\r\nnämligen attityden till barnomsorg. Dagens\r\nföräldrar ser det som självklart att det skall finnas\r\nen daghemsplats till deras barn när de skall börja\r\narbeta efter föräldraledigheten. Insikten om\r\nförskolans betydelse för barns utveckling har\r\nspridit sig långt utanför de privilegierade grupper\r\nsom pläderade för barnträdgårdar vid seklets\r\nbörjan. Barnomsorg är en rättighet att få och en\r\nskyldighet för samhället att tillhandahålla -- så\r\nresonerar de flesta föräldrar.</pre><pre>Herr talman! Hur går det då med målet? Frågan\r\ndiskuterades här i kammaren senast i förra veckan.</pre><pre>Aktionsgruppen för barnomsorg fick som bekant\r\nregeringens uppdrag i våras att kartlägga\r\nsituationen i kommunerna och göra en bedömning\r\nav när målet, en förskola för alla barn, skulle\r\nuppnås.</pre><pre>Förutom studiebesök i nära trettio kommuner\r\nuppdrog aktionsgruppen åt statistiska centralbyrån\r\natt göra en enkät som gick ut till landets 284\r\nkommuner. 238 kommuner svarade. Bortfallet var\r\nså litet som 17. 74 % av kommunerna svarade att de\r\nkommer att uppnå eller nästan uppnå målet 1991.\r\nDet gäller då heldagsomsorgen i daghem och\r\nfamiljedaghem.</pre><pre>En bearbetning av materialet har också gjorts för\r\natt få fram olika samband, t.ex. mellan politisk\r\nmajoritet, skattesats, kvinnlig förvärvsfrekvens och\r\ntyp av kommun i förhållande till\r\nbarnomsorgsutbyggnad.</pre><pre>När det gäller politisk majoritet i kommunerna\r\nvisade det sig att en större andel av kommuner med\r\nsocialistisk majoritet bedömde sig kunna klara 90--\r\n100 % av efterfrågan på daghem och\r\nfamiljdödaghem än de med borgerlig majoritet,\r\nmedan en större andel av dessa kommuner angav\r\natt de skulle klara deltidsförskolan för 4--6-åringar\r\noch öppen förskola. Kommuner med varken\r\nsocialistisk eller borgerlig majoritet är allra mest\r\npessimistiska när det gäller både\r\ndaghem/familjedaghem och deltidsförskola/öppen\r\nförslola.</pre><pre>Aktionsgruppens slutsats är att det behöver\r\ntillkomma ca 75 000 platser under åren 1990, 1991\r\noch 1992 varav ca 20 000 bedöms kunna tillskapas\r\ngenom verksamhetsförändringar och\r\neffektiviseringar utan att kvalitetskravet åsidosätts\r\noch ca 55 000 genom nya platser.</pre><pre>Nu visar kommunernas egna siffror genom de\r\npreliminära statsbidragsansökningar som skickats\r\nin till socialstyrelsen för 1990 på drygt 30 000 nya\r\nplatser i heldagsomsorg. Vi kan med glädje\r\nkonstatera att kommunerna satsar stort på att klara\r\nmålet 1991. Skulle dessa siffror vid årets slut visa sig\r\nvara helt riktiga, innebär det att en stor del av de\r\nplatser som aktionsgruppen räknade med skulle\r\nbehövas i nyproduktion tillkommer redan under\r\n1990.</pre><pre>Vi står alltså mycket nära målet om en förskola för\r\nalla barn. De senaste decenniernas kanske\r\nviktigaste sociala reform är snart genomförd till\r\nglädje för alla barn, föräldrar och vårt samhälle.</pre><pre>Vad händer då? Jo, då kommer förslag som, om de\r\ngenomfördes, mycket allvarligt skulle hota den fina\r\nförskola vi gemensamt byggt upp i vårt land, en\r\nförskola som väcker både beundran och respekt\r\nutanför landets gränser.</pre><pre>De borgerliga partiernas förslag går ut på att de\r\nstatliga och kommunala bidragen till barnomsorgen\r\ni varierande grad skall avskaffas och i stället delas\r\nut till föräldrarna, som i fortsättningen skulle köpa\r\nbarnomsorg på någon sorts barnomsorgsmarknad.</pre><pre>Nog är det konstigt att uppleva den typen av förslag\r\ni ett läge då dagens föräldrar i allt högre grad ser en\r\ndaghemsplats som en självklarhet, och då i första\r\nhand i kommunala daghem i närheten av hemmet.</pre><pre>Förslagen skulle slå mycket hårt mot daghemmen.\r\nStatsbidraget till barnomsorgen är den ekonomiska\r\nförutsättningen för kommunernas planering. Att ta\r\nbort detta, innebär att man rycker undan grunden\r\nför kommunernas möjligheter att tillgodose\r\nföräldrarnas efterfrågan på daghemsplatser.</pre><pre>Hur kan ni som borgerliga partier, ni som säger er\r\nslå vakt om föräldrarnas valfrihet, lägga fram\r\nförslag som omöjliggör just det ni säger er arbeta\r\nför? En närmare granskning av era förslag visar\r\ndessutom att även om det skulle finnas\r\ndaghemsplatser att efterfråga, kommer de flesta\r\nföräldrar inte att ha råd att ha sina barn där. Vi har\r\nju redan tidigare i dagens debatt haft en diskussion\r\njust om avgifternas storlek.</pre><pre>Detta är ungefär vad man kan säga om dessa förslag\r\ni klump. Egentligen är ni numera bara överens om\r\natt slå mot den kommunala barnomsorgen, men ni\r\när helt oense om vad som skall komma i stället.</pre><pre>Det är en mycket märklig situation som uppstått i\r\ndag. På möten, presskonferenser, i tidningsartiklar\r\noch i dagens debatt anklagar ni varandra för att\r\nbl.a. ha övergett den gemensamma borgerliga\r\nlinjen om vårdnadsbidrag på 15 000 kr. Men i\r\nutskottet har enigheten om ett vårdnadsbidrag\r\nnödtorftigt överlevt fram till dess\r\nreservationstexten skrevs.</pre><pre>I de borgerliga partiernas reservationer till det\r\nbetänkande vi i dag diskuterar finns inte de nya\r\nförslagen om ''barnomsorgspeng'' med annat än\r\nsom markeringar. Uppbrottet från en gemensam\r\nborgerlig linje framgår av de skilda\r\nmotivreservationer som behandlar direkt\r\nekonomiskt stöd till föräldrarna, vilket föreslås i\r\ncentermotionen 607. Den paradoxala situationen\r\nhar uppstått att moderaterna och centern nästa\r\nonsdag tänker rösta nej till sin egen idé om\r\nbarnomsorgspeng. Hur kan det bli så? Har ni inte\r\nbestämt er för vad ni tycker?</pre><pre>I helgen blev förvirringen ännu större, då Bengt\r\nWesterberg i Västerås återigen kallade\r\nmoderaternas förslag för en jättelik kvinnofälla och\r\nsamtidigt manade till borgerlig enighet, varpå\r\nmoderaterna i söndags höll presskonferens och\r\nreducerade sitt förslag om barnomsorgspeng på\r\n40 000 kr. till s.k. ''reformstrategi'', utan att nu\r\nnämna vare sig tidpunkt eller belopp.</pre><pre>Vi har också i dagens debatt hört att avsikten med\r\nden s.k. barnomsorgspengen är att få fram\r\nalternativ barnomsorg. En helt oinvigd person\r\nskulle av den debatt mina borgerliga kolleger för,\r\nlätt förledas att tro att föräldrar i Sverige först och\r\nfrämst vill ha sina barn i daghem som drivs\r\nkommersiellt, sedan i fallande skala i svenska\r\nkyrkans daghem, i föräldrarnas företags daghem, i\r\ntrefamiljssystem och i andra typer av icke närmare\r\ndefinierade alternativ.</pre><pre>Men kartan stämmer inte med verkligheten. I den\r\nsenaste barnomsorgsundersökningen, då 100 000\r\nföräldrar tillfrågades, uppgav 85 % att de önskade\r\nplats i kommunala daghem, 8 % i familjedaghem\r\noch 7 % i s.k. alternativ barnomsorg. Ni som är så\r\nmarknadsinriktade, varför gäller det inte den här\r\ntypen av marknadsundersökningar?</pre><pre>Däremot tycker jag att det är bra om vi får en seriös\r\ndebatt om alternativen i barnomsorgen, som t.ex.\r\nföräldrakooperativ som startas därför att\r\nföräldrarna anser att det är en bra form av\r\nbarnomsorg för deras barn. Annan pedagogik --\r\nWaldorf, Montessori, Freinet -- är spännande och\r\nkan på olika sätt stimulera den kommunala\r\nbarnomsorgen, bl.a. via gemensam fortbildning.\r\nIdeella organisationer -- våra folkrörelser -- kan ge\r\nnya dimensioner åt barnomsorgen. Det handlar om\r\natt stödja och ta till vara det som kan tillföra hela\r\nförskolan kraft och stimulans. I dagarna har också\r\nregeringen lagt fram sin proposition om\r\npersonalkooperativ, vilken ger möjligheter för den\r\npersonal som vill göra en egen satsning.</pre><pre>Alternativen behöver stöd för att utvecklas, och i\r\ndet sammanhanget är läget i kommunerna mycket\r\nolika. Men en sak är viktig för oss socialdemokrater\r\nnär vi diskuterar s.k. alternativ barnomsorg,\r\nnämligen att den inte får bli lösningar som\r\npåtvingas de föräldrar som i första hand vill ha sina\r\nbarn i kommunala daghem.</pre><pre>Herr talman! Med en borgerlig barnomsorgspeng\r\nblir synen på förskolan som en del i den generella\r\nvälfärdspolitiken helt förändrad. Låt mig bara\r\nnågon minut stanna vid frågan varför vi\r\nsocialdemokrater ser så allvarligt på förskolan som\r\nen del i den generella välfärdspolitiken.</pre><pre>Barn och ungdom utgör ingen enhetlig social eller\r\nkulturell grupp i vårt svenska samhälle.\r\nFamiljebakgrund, social, etnisk och religiös\r\ntillhörighet samt kön skapar stora skillnader.</pre><pre>Över 300 000 barn i Sverige har\r\ninvandrarbakgrund. Invandrare och flyktingar\r\nberikar vårt samhälle med sin kultur och sina\r\ntraditioner. Den kulturella bakgrunden är en\r\nomistlig del av varje människas identitet. Dit hör\r\nmångfalden av de värden och traditioner som finns\r\ni varje samhällsbildning. Samtidigt kan kulturella\r\nskillnader bädda för främlingsfientlighet och\r\nrasism.</pre><pre>En förskola och en skola för alla barn är en viktig\r\nbasresurs för både integration och bevarande av\r\nkulturella olikheter. Det är mycket angeläget att\r\nbarnomsorgen ger utrymme för och stödjer\r\nväsentliga delar av invandrar- och flyktingbarnens\r\nkultur.</pre><pre>För gruppen barn med behov av särskilt stöd är den\r\nkommunala barnomsorgen en stor tillgång.\r\nStatsbidraget är utformat så att en viss andel skall\r\ngå till dessa barns behov av extra insatser. Till detta\r\nlägger kommunerna ytterligare pengar för att\r\nkunna minska på barngruppernas storlek, anställa\r\nassistenter till enskilda barn, bygga allergisanerade\r\ndagis, osv. En sammanhållen barnomsorg som ges\r\ntill alla barn på lika villkor är en garanti för att dessa\r\nbarn får det stöd de behöver utan att pekas ut eller\r\nsärskiljas.</pre><pre>Herr talman! Den svenska förskolan har en fin\r\npedagogisk tradition att utveckla vidare. Den\r\nbygger på en helhetssyn och söker utveckla alla\r\nsidor hos barnet.</pre><pre>Mötet med våra förskolebarn är samhällets\r\nviktigaste och mest avgörande kontakt med sina\r\nframtidsmedborgare. Det är i det mötet vi kan ge\r\nbarn chansen att ta vara på sina\r\nutvecklingsmöjligheter och bli kreativa,\r\nlivsbejakande vuxna.</pre><pre>Avslutningsvis kan jag konstatera att det inte finns\r\nnågon gemensam borgerlig familjepolitik, även om\r\nni låtsas det i reservation 1. Det finns helt enkelt\r\ninget borgerligt alternativ i familjepolitiken.</pre><pre>Det blir en stor uppgift för oss socialdemokrater att\r\ndriva de familjepolitiska frågorna vidare och\r\navslöja vilken politik eller snarare vilken brist på\r\nalternativ som ni står för.</pre><pre>Jag yrkar bifall till hemställan i socialutskottets\r\nbetänkande 2 och avslag på samtliga reservationer.</pre><pre>I detta anförande instämde Ulla Johansson (s).</pre><pre></pre><pre>Anf. 137 DANIEL TARSCHYS (fp):</pre><pre>Herr talman! Nu skall jag be att få upprepa mina\r\ntvå frågor till Maj-Inger Klingvall. För det första\r\nvill jag gärna veta: Vart har de 5 miljarder kronor\r\ntagit vägen som staten har tagit in men inte gett ut,\r\nde som staten har tagit in i form av\r\nbarnomsorgsavgift men inte gett ut i form av\r\nstatsbidrag till barnomsorgen under de senaste tre\r\nåren? Vart har de 5 miljarderna tagit vägen? Dessa\r\n5 miljarder kronor hade räckt till statsbidrag till\r\nbarnomsorgen för 50 000 barn under de tre åren.</pre><pre>Min andra fråga var följande: Hur ser\r\nsocialdemokraterna på behovet av barnomsorg för\r\nbarn under 18 månaders ålder? Skall det finnas\r\nsådan barnomsorg? Hur kommer det sig att barn\r\nunder 18 månader har försvunnit från alla era\r\ndokument om utbyggnaden av barnomsorgen?\r\nMenar ni att alla föräldrar skall vara hemma och ta\r\nhand om barn som är upp till 18 månader gamla?</pre><pre>Maj-Inger Klingvall vet lika väl som alla andra att\r\nfolkpartiet varit drivande i utbyggnaden av den\r\nkommunala barnomsorgen. Folkpartiet anser att\r\ndet är utmärkt att det byggts ut en bra kommunal\r\nbarnomsorg i Sverige, och vi skall fortsätta att se till\r\natt det finns en barnomsorg med full\r\nbehovstäckning.</pre><pre>Det vi tycker är tråkigt är att socialdemokraterna\r\ninte har velat bredda registret så att det finns\r\nmöjlighet till andra former av barnomsorg. Ni har\r\nstretat emot alla tänkbara alternativ men sedan steg\r\nför steg gett upp det motståndet. Den senaste\r\nreträtten i denna långa rad av reträtter kom när ni\r\nnu föreslår att producentkooperativ skall kunna\r\nbedriva barnomsorg med statsbidrag. Men ni har år\r\nefter år stretat emot alla dessa alternativ, och det\r\nhar skadat barnomsorgen. Jag vill påstå, att om ni\r\ninte hade fört den variationsfientliga och\r\nmångfaldsfientliga politiken, hade vi i dag haft en\r\nfull behovstäckning inom barnomsorgen.</pre><pre>Maj-Inger Klingvall återkommer till att man år\r\n1985 inte visste om den utveckling av födelsetalet\r\noch förvärvsfrekvensen som sedan har skett. Låt\r\nmig påminna om att socialdemokraterna år 1988,\r\nnär vi senast hade val, upprepade löftet om att alla\r\nbehov skulle vara täckta år 1991. Då visste man\r\nmycket väl vad som hänt med födelsetalet och\r\nförvärvsfrekvensen. Ni har mycket sent upprepat\r\nlöftet att full behovstäckning skall råda år 1991, och\r\nnu kommer ni inte att kunna nå det målet.</pre><pre>Det är rätt dålig stil, Maj-Inger Klingvall, att hela\r\ntiden hänvisa till att man inte för sex år sedan kunde\r\nse framåt i tiden.</pre><pre>Anf. 138 GUDRUN SCHYMAN (v):</pre><pre>Herr talman! Jag kan inte förstå varför samtliga\r\nsom ivrar så för att vi skall ha en full\r\nbehovstäckning år 1991 är livrädda för att lagstifta\r\nom detta när man nu ser att det inte går att uppfylla\r\ndetta mål med mindre än att sådan lagstiftning sker.\r\nSåvitt jag förstår är det den vägen man måste gå för\r\natt det skall hända någonting.</pre><pre>Var finns i dag kritiken hos socialdemokraterna\r\nmot sakernas tillstånd och ansvaret för att det ser ut\r\nsom det gör, Maj-Inger Klingvall? Den beskrivning\r\njag gav av verkligheten i mitt första inlägg stämmer.\r\nJag vet det, och jag tror att också Maj-Inger\r\nKlingvall vet detta. Hur har man tänkt sig att\r\nrekrytera all den nya personal som kommer att\r\nbehövas om vi skall få den fulla behovstäckningen?\r\nHur har man tänkt att behålla den personal som\r\nfinns i dag? Hur har man tänkt att behålla\r\nkvaliteten inom barnomsorgen? Hur skall man ha\r\ndet med öppettider, personaltäthet, taxor osv.?</pre><pre>Det pågår nu en nedrustning inom kommunerna\r\nsom dessutom till stor del är ett resultat av den\r\nekonomiska och skattepolitiska uppgörelse som\r\nsocialdemokraterna och folkpartiet har träffat.\r\nMan ser vilka effekter det har på barnomsorgen i\r\ndag. Vi vet vilka som har svårast att klara sig utan\r\nbarnomsorg och vilka som inte har möjlighet att\r\nutnyttja en 9--16-barnomsorg. Vi vet vilka som inte\r\nhar råd att betala 2 000 kr. i månaden för\r\nbarnomsorgen.</pre><pre>Vad har regeringspartiet tänkt att göra åt detta?\r\nVad har man tänkt göra åt att många kommuner i\r\ndag försöker att lösa behovstäckningen genom att\r\nutesluta barn under ett och ett halvt års ålder från\r\nbarnomsorg och ställa dessa föräldrar och barn om\r\ninte på gatan så åtminstone i köket och i kön på\r\nsocialbyrån för att lyfta socialbidrag? Detta kan väl\r\nändå inte vara ett bra exempel på ett utbyggt\r\nvälfärdssamhälle, vilket vi ju säger att vi har i\r\nSverige?</pre><pre>Den beskrivning som Maj-Inger Klingvall gjorde\r\nvar mycket väl formulerad och mycket\r\nförhoppningsfull, men den stämmer inte överens\r\nmed verkligheten såsom den ser ut i dag. Om detta\r\nvar de fromma förhoppningarna, tycker jag att vi\r\nnu kan ägna resten av debattiden åt att ta oss an de\r\nfaktiska problem som finns i dag.</pre><pre>Anf. 139 INGRID HEMMINGSSON (m):</pre><pre>Herr talman! Jag vill först invända mot Maj-Inger\r\nKlingvalls historiebeskrivning där hon på ett raljant\r\nsätt försöker beskriva det som hon uppfattar som\r\nen stor oenighet mellan de borgerliga partierna. Vi\r\nstår fast vid reservation 1 till det betänkande som\r\nnu behandlas. Det vi diskuterat är hur vi ser på\r\nframtiden med anledning av de kommande\r\npartistämmorna. Det finns inte en enda princip i vår\r\ntrepartimotion som vi har gått ifrån. Det vi\r\ndiskuterar är hur snabbt man skall gå fram för att\r\nöka rättvisan och valfriheten och frågan om\r\navdragsrätt för styrkta barnomsorgskostnader skall\r\ngälla upp till 15 000 kr. eller mer. Alla andra\r\nprinciper står fast.</pre><pre>Jag kan faktiskt i dag hålla med Gudrun Schyman\r\npå en punkt, och det är när hon säger att Maj-Inger\r\nKlingvalls beskrivning inte stämmer med\r\nverkligheten. Det håller jag med om. Maj-Inger\r\nKlingvall talar om att när vi nu har genomfört\r\nbarnomsorg till alla, och det låter som om det skulle\r\nvara klart i morgon, kommer man från borgerlig\r\nsida och hittar på andra förslag. Men det är faktiskt\r\ninte så det förhåller sig. Det finns i dag en brist på\r\nbarnomsorg, köer och problem för föräldrar. Den\r\nhistoriebeskrivningen kan man också invända emot\r\ni allra högsta grad.</pre><pre>Något som jag verkligen studsade till inför var det\r\nMaj-Inger Klingvall sade i början av sitt anförande\r\nom den informella omsorgen, dvs. där farmor,\r\nmormor, släktingar eller dagmammor tar hand om\r\nbarnen. Den barnomsorgen har minskat, och det\r\nvar hon så glad för eftersom den typen av omsorg\r\när till men för barnen. Vem bestämmer vad som är\r\ntill men för barnen? Är det politikerna som skall\r\ntala om detta? Vem är det som säger att det är fel\r\npå den kvaliteten på omsorg som mormor, farmor,\r\nanhöriga och dagmammor kan ge? Det är\r\nföräldrarna som har rätt att välja, och det valet skall\r\ninte styras av politiker.</pre><pre>Just denna formulering säger allt om\r\nsocialdemokraternas ambitioner. De är fullständigt\r\nointresserade av alternativ, eftersom de själva vill\r\nstyra.</pre><pre>Maj-Inger Klingvall säger att alla vill ha\r\nkommunala daghem. Dagens föräldrar ser det som\r\nen självklarhet. Det är självklart att de gör detta\r\neftersom de inte erbjuds något annat. De allmännas\r\nstöd går till dem som utnyttjar kommunala\r\ndaghem. De som väljer något annat får 0 kr. Där\r\nligger knuten.</pre><pre>Anf. 140 ULLA TILLANDER (c):</pre><pre>Herr talman! För att få en rätt historieskrivning\r\növer utbyggnaden av barnomsorgen borde Maj-\r\nInger Klingvall också ta med att utbyggnaden av\r\nbarnomsorgen fördubblades under den borgerliga\r\nregeringstiden.</pre><pre>Jag vill fråga Maj-Inger Klingvall om hon vet att\r\ndet inte är ovanligt att små barn har en vistelsetid\r\npå daghem på 10--11 timmar. Vad föreslår\r\nsocialdemokraterna för att göra det möjligt för en\r\nensamstående förälder att t.ex. förkorta sin\r\narbetsdag?</pre><pre>Maj-Inger Klingvall säger att det självfallet skall\r\nfinnas daghem. Men fortfarande måste man t.ex. i\r\nStockholm vänta två tre år för att få en plats på\r\ndaghem för sina barn, åtminstone på vissa håll.\r\nVarför skall man låta det gå sju år innan man tillåter\r\npersonalkooperativ? Varför skall fem år gå innan\r\nman tillåter föräldrakooperativ? Varför inte i stället\r\ngöra som vi centerpartister föreslår, nämligen tillåta\r\nbarnomsorg som uppfyller grundläggande\r\nkvalitetskrav och som efterfrågas av föräldrar?</pre><pre>Den omjämlika fördelningen av\r\nbarnomsorgsresurserna borde oroa\r\nsocialdemokraterna. Barnomsorgen utnyttjas i\r\nmycket hög grad av hög- och medelinkomsttagare.\r\nDet finns stora grupper bland de LO-anslutna som\r\nnästan inte får någon del av dessa resurser i dag. De\r\nskulle gynnas av det system som vi nu diskuterar\r\ninom vårt parti. Vårt förslag skulle också\r\nmöjliggöra införandet av sextimmarsdag för just\r\nsmåbarnsföräldrar.</pre><pre>Sedan hänvisade Maj-Inger Klingvall till en\r\nundersökning som hade gjorts om alternativ och\r\nsom hade givit ett mycket negativt resultat. Det\r\nberor naturligtvis -- det är en gammal regel -- på att\r\nsom man ropar får man svar.</pre><pre>Jag skall bara anföra ett exempel från Malmö. Där\r\nstartades för något år sedan ett daghem med nära\r\nanknytning till svenska kyrkan. Första tiden hade\r\nman svårt att fylla de 15 platserna, men nu, något\r\når efteråt, står 100 barn i kö, och det diskuteras att\r\nstarta fler sådana daghem i Malmö. Detsamma är\r\nförhållandet på olika platser i landet. Samma sak\r\ngäller många andra alternativ, inte minst t.ex.\r\nföräldrakooperativ, som socialdemokraterna i\r\nmånga år bekämpade.</pre><pre>Anf. 141 ANITA STENBERG (mp):</pre><pre>Herr talman! Jag är positiv av mig, Maj-Inger\r\nKlingvall, men det finns enligt vad jag förstår större\r\nproblem inom barnomsorgen än vad\r\nsocialdemokraterna i dag vill göra gällande här i\r\nkammaren.</pre><pre>Jag vill fråga: Är det sant som Daniel Tarschys\r\nsade -- är det 50 000 barn som saknar en plats inom\r\nbarnomsorgen? Det är ju i så fall ett stort problem.\r\nDet är faktiskt såvitt jag kan förstå ett mycket stort\r\nantal barn. Hur skall man lösa det? Hur gamla\r\nmåste barnen bli innan de får åtnjuta den stimulans\r\nsom ett bra daghem kan utgöra?</pre><pre>Min fråga är alltså: Är det sant att det finns 50 000\r\nbarn som står och väntar?</pre><pre>Anf. 142 MAJ-INGER KLINGVALL (s):</pre><pre>Herr talman! Först några ord till Daniel Tarschys.\r\nNär det gäller barnomsorgsavgiften och hur den\r\nanvänds vill jag bara påminna om att folkpartiet,\r\nom jag inte minns fel, motsatte sig den höjning som\r\nvi beslutade om och som trädde i kraft den 1 januari\r\ni år. Den innebar en ökning reellt med ytterligare\r\n900 milj. kr. av statsbidraget till barnomsorgen.\r\nMed de 30 000 nya platser som kommer 1990\r\ninnebär det att ungefär 1 miljard kommer att tas\r\nfrån de pengarna.</pre><pre>Självfallet skall det finnas plats för barn under 18\r\nmånader -- det sades ju i beslutet från 1985, som\r\nfolkpartiet också stod bakom. Enligt de\r\nerfarenheter jag har fått av resorna runt i\r\nkommunerna är det här en fråga som är mycket\r\nviktig. Man säger från kommunsidan att man inte\r\nkan förändra inställningen när det gäller barn under\r\n18 månader. Vi har också i aktionsgruppens rapport\r\nberäkningar som gäller barn under 18 månader och\r\nderas behov av omsorg.</pre><pre>Till Gudrun Schyman vill jag säga att jag tycker att\r\nfrågan om lagstiftning är viktig. Jag utgår ifrån att\r\nregeringen följer den socialdemokratiska\r\npartikongressens beslut om att pröva frågan.</pre><pre>När det gäller läget i barnomsorgen i övrigt vill jag\r\nhänvisa till de överväganden som vi har gjort i\r\naktionsgruppen ett antal viktiga i fråga om\r\nförutsättningar, framför allt när det gäller personal\r\nmen också när det gäller effektivisering, ekonomi\r\noch lagstiftning.</pre><pre>Ingrid Hemmingsson lyssnade inte på vad jag sade.\r\nJag sade att nödlösningar i akuta situationer ibland\r\när till men för barnens trygghet.</pre><pre>Till skillnad från Gudrun Schyman är jag mycket\r\nintresserad av att få ett klarläggande av var de\r\nborgerliga partierna står när det gäller\r\nfamiljepolitiken. Inte nog med att ni är oense\r\nsinsemellan -- ni är också oense inom partierna.</pre><pre>Ulla Tillander vill jag fråga: Jag läste en intressant\r\nartikel i Dagens Nyheter som var undertecknad av\r\nrepresentanter för partistyrelsen,\r\npartiprogramgruppen, kvinnoförbundet och\r\nstudentförbundet. Där skrev de: Vi kan se framför\r\noss en marknadsföring som gör allt för att locka till\r\nsig just våra barn, men vi befinner oss långt ifrån en\r\nsådan situation i dag att det står\r\nbarnomsorgsproducenter på kö. Makten ökar inte\r\nbara för att ett statsbidrag går via föräldrarnas\r\nbankkonto till ett daghem i stället för via\r\nkommunen. Det finns en risk för att förslaget\r\nendast innebär att resurserna skickas runt i\r\nsystemet. -- Det är helt andra slutsatser än de Ulla\r\nTillander drog i sitt inledningsanförande.</pre><pre>Jag tycker att det här med folkpartiet är intressant:\r\nSkall ni ha peng eller inte? Bengt Westerberg\r\nangriper i tal efter tal moderaternas och centerns\r\nbarnomsorgspeng, men till folkpartiets landsmöte\r\nhar ni ett förslag om att det skall införas en peng.\r\nHur skall den pengen se ut? Jag har förstått att den\r\nskall behovsberäknas. Var skall den\r\nbehovsberäkningen göras -- är det\r\nförsäkringskassan eller socialförvaltningen som\r\nskall göra den? Skall vi ha en ny byråkrati av\r\nbehovsberäknare? Den generella välfärden gäller\r\nuppenbarligen inte längre, utan in träder den\r\nbehovsprövade!</pre><pre>Anf. 143 DANIEL TARSCHYS (fp):</pre><pre>Herr talman! Maj-Inger Klingvall minns mycket\r\nriktigt fel -- vi har inte motsatt oss några 900 milj.\r\nkr. i ökade statsbidrag. Vi har utgått ifrån att\r\nstatsbidragen till barnomsorgen kommer att öka.\r\nVi har aldrig röstat emot en enda krona i ökade\r\nstatsbidrag.</pre><pre>När jag ställde mina två frågor om de fem miljarder\r\nsom har försvunnit och om socialdemokraternas\r\ninställning till barnomsorg för barn under 18\r\nmånaders ålder blev Maj-Inger Klingvall stum som\r\nen fisk. Det stiger inte ens upp luftbubblor ur\r\nmunnen på henne. Hon har ingenting att säga! Det\r\nhär, kan jag tala om, är inte sista gången jag ställer\r\nde frågorna. Gå hem och läs på nu och kom tillbaka\r\nmed ett svar på båda de frågorna! Vi kommer inte\r\natt ge oss förrän vi har fått svar på dem.</pre><pre>Hur det är med barnen under 18 månaders ålder är\r\nju oerhört viktigt för en förfärlig massa föräldrar.\r\nMenar ni, Maj-Inger Klingvall, att det inte skall\r\nfinnas någon möjlighet till barnomsorg för barn\r\nunder 18 månader? Det är konsekvensen av den\r\nlinje för utbyggnaden som ni följer. Det tycker jag\r\nsjälvfallet är utomordentligt allvarligt, och det\r\nkommer jag självfallet att fortsätta att diskutera i\r\nandra sammanhang.</pre><pre>Sedan skall jag be att få klargöra vår inställning till\r\nbarnomsorgspengen, som har blivit litet\r\nmissförstådd. Vad vi menar är att om föräldrarna\r\nönskar en annan form av barnomsorg än den\r\nkommunala, en annan form av barnomsorg som\r\nhåller god kvalitet, skall de offentliga\r\nsubventionerna följa med till den barnomsorgen.\r\nDet är i grund och botten samma tanke som finns i\r\ndet gemensamma borgerliga förslaget -- det är\r\ningenting nytt i förhållande till vad som sägs i det\r\ngemensamma borgerliga förslaget. Det innebär att\r\ndet skall finnas en valfrihet, ett brett utbud av\r\nbarnomsorg i olika former, och att de statliga\r\nsubventionerna till barnomsorgen skall kunna följa\r\nmed till den barnomsorg som föräldrarna anser\r\nvara den bästa för sina barn.</pre><pre>Anf. 144 GUDRUN SCHYMAN (v):</pre><pre>Herr talman! Jag vill instämma med Daniel\r\nTarschys när det gäller de försvunna miljarderna.\r\nJag ställde mig också frågan vart de har tagit\r\nvägen -- varför de inte har gått till det som de var\r\nämnade för.</pre><pre>Jag instämmer också i frågan hur det blir för barnen\r\nsom är under ett och ett halvt år. Maj-Inger\r\nKlingvall säger att det skall finnas plats för dem och\r\natt man har den inställningen ute i kommunerna.\r\nDet har man inte alls, påstår jag. I flera kommuner\r\nfattar man beslut om regler för barnomsorg som\r\nsäger att man inte skall erbjuda barnomsorg för\r\nbarn under 18 månaders ålder. Hur tänker\r\nregeringen då göra med det -- skall man ingripa på\r\nnågot sätt och göra någonting åt det, eller skall\r\nkommunerna själva få fatta beslut om att göra på\r\ndet sättet? Strider det då inte mot riksdagsbeslutet\r\nom full behovstäckning? Jag trodde att det gällde\r\nalla barn.</pre><pre>Maj-Inger Klingvall hänvisar till aktionsgruppen,\r\noch det går naturligtvis bra att göra, men\r\naktionsgruppen är ju inte regeringen. När\r\nregeringen inte är beredd att göra någonting åt det\r\nhär blir man naturligtvis väldigt betänksam. Om\r\nman skall följa aktionsgruppens förslag om\r\nlagstiftning, som skulle träda i kraft år 1993, måste\r\nman då inte tala om det för kommunerna redan nu,\r\nså att de kan planera så att de verkligen kommer i\r\nkapp? Det menar vi att man måste göra.</pre><pre>Vi inser också att det inte går för kommunerna att\r\nkomma i kapp år 1991. Vi kan gärna ta tiden fram\r\ntill 1993 som en ny planperiod, men man måste ge\r\nordentliga besked till kommunerna som skall göra\r\ndet här och framför allt till föräldrarna som skall\r\nplanera sin framtid. Vi är många föräldrar som\r\nbehöver veta hur det blir med\r\nbarnomsorgsplatserna. Många som står i begrepp\r\natt skaffa sig barn undrar om det över huvud taget\r\när möjligt. Många som i dag befinner sig i\r\nsituationen att de inte har barnomsorgsplats och\r\ndärför inte kan sköta ett arbete tvingas att leva på\r\nsocialbidrag. Det är en absurd situation ute i\r\nkommunerna. Huvudansvaret för detta måste ändå\r\nregeringen och socialdemokraterna ha.</pre><pre></pre><pre>Anf. 145 INGRID HEMMINGSSON (m):</pre><pre>Herr talman! I sin iver att försöka finna skillnader\r\nmellan de borgerliga förslagen nämnde Maj-Inger\r\nKlingvall att partierna är oense inbördes. Vi\r\nmoderater är fullständigt ense om att\r\nbarnomsorgsstödet skall följa barnet. Det är det\r\nenda förslag som kan ge valfrihet för familjen och\r\növerföra besluten från politiker till familjerna. Jag\r\ntror också att de övriga partierna är ense om den\r\nprincipen, även om vi har diskuterat mindre\r\nskillnader.</pre><pre>Jag vill komma tillbaka till uttrycken som Maj-\r\nInger Klingvall använde att vårt förslag rycker\r\nundan grunden för kommunal barnomsorg. Ja, det\r\nrycker undan grunden för den politikerstyrda\r\nbarnomsorgen. Men det säger ja till något som är\r\notroligt mycket viktigare, nämligen ja till\r\nföräldrarnas rätt att välja. Då kommer vi att få en\r\nflora av olika typer av barnomsorg. Det kan vara\r\nkommunal barnomsorg eller olika slag av privata\r\nalternativ.</pre><pre>Kvalitetsfrågan har skymtat fram litet då och då,\r\ndvs. att det endast är politiker som kan garantera\r\nkvaliteten. Med vårt förslag menar vi att det skall\r\nfinnas en grundkvalitet i barnomsorgen. Vi menar\r\natt det allmänna har möjligheter att se till att det\r\nblir en grundkvalitet i utbudet.</pre><pre>Det var en punkt som jag inte hann avsluta tidigare.\r\nDet gäller frågan varför föräldrar väljer daghem.\r\nDet är inte för att alla bara vill ha det. Det är endast\r\nhälften av barnen som får någon del av\r\nbarnomsorgsstödet som socialdemokraterna\r\nerbjuder. Det är hälften av alla barn i Sverige under\r\nskolåldern som får plats i kommunala daghem. De\r\nandra får noll kronor, därför att de står i kö eller vill\r\nvälja andra alternativ t.ex. det kanske då som vill\r\nstanna hemma och ta hand om sina egna barn under\r\nen längre tid än vad föräldraförsäkringen har\r\nbestämt.</pre><pre>Vad tänker socialdemokraterna göra åt denna stora\r\norättvisa när man satsar 46 000 kr. per barn för\r\nhälften av familjerna, och de andra familjerna får\r\nnoll kronor? Det är väl i alla fall en orättvisa som är\r\nså stor att det är ingenting att skryta med.</pre><pre>Anf. 146 ULLA TILLANDER (c):</pre><pre>Herr talman! En representant för det\r\nsocialdemokratiska partiet borde vara den sista att\r\nförvånas över att det kan finnas olika uppfattningar\r\ninom ett parti.</pre><pre>Jag skulle fortfarande gärna vilja ha svar på de\r\nfrågor jag ställde och veta hur Maj-Inger Klingvall\r\nser på problemet med den orättvisa fördelningen av\r\nresurserna när det gäller barnomsorgen. Jag skulle\r\nockså vilja ha svar på frågan vad man skall göra för\r\natt underlätta för ensamstående mödrar att kunna\r\nkorta sin arbetsdag -- om de så önskar. Det är\r\nmånga som vill ha det för att barnen skall få vistas\r\nkortare tid på daghem.</pre><pre>Vi i centern värnar om en utbyggd barnomsorg. Det\r\när målet med vår politik. Vi är övertygade om att\r\nutbyggnaden kommer att gynnas av vårt förslag.\r\nIntentionen bakom vårt arbete är att man skall\r\nkunna förena yrkesverksamhet med den viktiga roll\r\nsom det innebär att vara förälder. Under en stor del\r\nav livet, det må gälla man eller kvinna, betyder\r\nsjälvfallet utbildning och yrke det mesta. Men för\r\nflertalet finns det en kortare tid i livet just när\r\nbarnen är små då omsorgen om de egna barnen\r\nmåste få spela en roll. Här anser vi i centern att det\r\nmåste ske en prioritering med barnen i centrum\r\nsom t.o.m. kan, om det så behövs, inkräkta på\r\nnäringslivets och yrkeslivets absoulutaprioritet.\r\nMen detta blir mycket svårt med den\r\nsocialdemokratiska modellen och den ekonomiska\r\nsituation som den socialdemokratiska politiken\r\nförsätter barnfamiljerna i. Man måste arbeta för att\r\nkunna försörja sig. Man måste arbeta heltid, och då\r\nkommer barnen i kläm. Båda föräldrarna tvingas\r\natt arbeta heltid för att över huvud taget kunna\r\nförsörja sig.</pre><pre>Anf. 147 ANITA STENBERG (mp):</pre><pre>Herr talman! Det kan inte vara lätt att försvara\r\nbarnomsorgen när kraven från barnen är större än\r\nförmågan att tillfredsställa dem.</pre><pre>Är det sant att 50 000 barn står i kö?</pre><pre>Är det sant att regeringen försnillar en del av\r\nbarnomsorgspengarna?</pre><pre>Anf. 148 MAJ-INGER KLINGVALL (s):</pre><pre>Herr talman! Först till Daniel Tarschys om\r\narbetsgivarnas barnomsorgsavgifter. Jag har inte\r\nunder den tid jag har suttit i riksdagen upplevt att\r\nfolkpartiet, och nu också miljöpartiet, har lagt\r\nförslag om ett högre statsbidrag. Det är endast det\r\nsom gör att man använder pengarna fullt ut.</pre><pre>Vidare har vi de barnsom är under 18 månader. De\r\nflesta kommuner som aktionsgruppen besökte\r\nanser att det inte går att utestänga barn under 18\r\nmånader, även om riksdagsbeslutet talar om en rätt\r\nfrån 18 månaders ålder. Men denna rätt innebär\r\ninte att man får utestänga barn under 18 månader.</pre><pre>Vi har pratat litet om målet 1991. Nu spurtar\r\nkommunerna inför 1991. Handen på hjärtat: visst\r\nfanns det borgerliga kommunalpolitiker som\r\nhoppades på ett regimskifte 1988, och som en\r\nkonsekvens av det inte planerade någon\r\nbarnomsorgsutbyggnad. Här har vi som fattade\r\nbeslut 1985 en gemensam uppgift att skapa en\r\nförskola för alla barn. Jag hoppas Daniel Tarschys\r\nvid resor ute i landet noga följer vad som händer i\r\nborgerligt styrda kommuner både vad gäller\r\nplanering och faktisk utbyggnad. Det gör vi\r\nsocialdemokrater när vi besöker s-styrda\r\nkommuner.</pre><pre>Jag har funderat mycket på vad ni vill med era\r\nförslag om barnomsorgspeng med udden riktad\r\nmot den kommunala barnomsorgen. Jag har\r\nförstått att det bl.a. bygger på att ni tycker att\r\nbarnomsorgen i Sverige har alldeles för hög\r\nkvalitet. I en artikel i Dagens Nyheter den 5\r\nseptember 1990 utvecklar folkpartisterna Lennart\r\nRydberg och Kerstin Åslund följande: ''Det ska\r\ninte hymlas med att systemet särskilt på sikt\r\nkommer att leda till billigare barnomsorg. Det\r\nkommer säkert att innebära mindre administration,\r\nenklare lokaler, lägre omkostnader för städning,\r\nmathållning, trädgårds- och fastighetsskötsel, men\r\nockså minskad personaltäthet.''</pre><pre>Per Unckel sade på en presskonferens i söndags att\r\nom det kommunala monopolet skulle brytas upp\r\nskulle kostnaderna sänkas med 20 %.</pre><pre>Varför säger ni inte rent ut att barnomsorgen inte\r\nfår kosta så mycket? Den skall bli billigare, men då\r\nblir det också en annan kvalitet. Barnen kan nöja\r\nsig med enklare lokaler, mindre personal och sämre\r\nmat. Till det säger vi socialdemokrater bestämt nej.\r\nVi står fast vid den familjepolitik som innebär att\r\nbarnomsorgen byggs ut till full behovstäckning utan\r\natt göra avkall på kvaliteten. Barnbidraget höjs i\r\ntvå etapper till 10 020 kr. Föräldraförsäkringen har\r\nhögsta prioritet när den svenska ekonomin har\r\nkommit i balans. Det är en familjepolitik som\r\nbygger på föräldrarnas önskemål och som är bra för\r\nbarnens utveckling och uppväxt.</pre><pre>Anf. 149 DANIEL TARSCHYS (fp):</pre><pre>Herr talman! Jag avser inte att fortsätta denna\r\ndebatt. Jag tänker gå hem till mina övergivna barn.\r\nMen innan jag gör det vill jag tala om för Maj-Inger\r\nKlingvall att statsbidraget till barnomsorgen är ett\r\nförslagsanslag. Det får följaktligen överskridas om\r\nutbyggnaden tar fart. Det är självfallet vårt\r\nönskemål att utbyggnaden skall ta fart och att man\r\nskall använda alla de pengar som utgår när det hela\r\ntar fart.</pre><pre>Vi har inte lagt någon som helst kapson på\r\nstatsbidragen. Vi utgår från att de kommer att öka.\r\nDet enda jag har gjort i denna debatt är att stillsamt\r\nfråga vart de fem miljarderna har tagit vägen som\r\nni socialdemokrater har tagit in för barnomsorgen\r\nmen inte givit ut.</pre><pre>Anf. 150 ULLA TILLANDER (c):</pre><pre>Herr talman! Vår strävan när det gäller\r\nbarnomsorgen är en ökad valfrihet för föräldrar att\r\nfå bestämma själva. Det är de som är beställare och\r\nkonsumenter av barnomsorgens tjänster. Därför\r\nskall de också ha ett ekonomiskt inflytande över\r\npengarna inom barnomsorgen. Det anser vi vara\r\nsjälvklart. För min del är jag övertygad om att detta\r\nockså kommer att leda till en rad nya, fräscha och\r\nutmärkta initiativ från olika håll. Det skulle\r\nmedföra en islossning. Den stelbenthet och brist på\r\nfantasi som barnomsorgen i Sverige har kritiserats\r\nför och som också har medfört mycket höga\r\nkostnader skulle få en välgörande konkurrens på en\r\nganska fri marknad, där det bästa skulle ha mycket\r\nlätt att fortleva och utvecklas. Således skulle det\r\ninnebära en helt ny framtid för barnomsorgen.</pre><pre>Anf. 151 ANITA STENBERG (mp):</pre><pre>Herr talman! Jag var på studiebesök i Maj-Inger\r\nKlingvalls hemkommun förra veckan och besökte\r\ndå en förskola. Jag frågade just om man hade några\r\nbarn där under 18 månader, men det hade man inte.</pre><pre>Anf 152 INGRID HEMMINGSSON (m):</pre><pre>Herr talman! Såvitt jag förstår av Maj-Inger\r\nKlingvalls diskussion om pengar och kvalitét,\r\nförhåller det sig så att ju högre kostnader, desto\r\nbättre kvalitét. Men det är ett underligt sätt att mäta\r\noch det stämmer faktiskt inte. När man utgår från\r\ndetta, sitter man fast i monopolets tänkande, att\r\nkostnaderna med en viss automatik alltid kommer\r\natt öka. Om man bygger ut en ensidig barnomsorg,\r\när det självklart att kostnaderna kommer att öka.</pre><pre>Vi moderater tror att föräldrar är kapabla att\r\nbedöma kvalitét. De är väldigt måna om sina barn.\r\nDe föräldrar som inte klarar den biten behöver\r\nändå hjälp. Föräldrar väger in olika saker i vad som\r\när kvalité och de kan ha väldigt olika önskemål. I\r\nmitt inledningsanförande talade jag om att när\r\nföräldrar gör sin familjekalkyl, räknar de med\r\nandra saker som inte går att mäta i pengar. De gör\r\nolika prioriteringar beroende på vilka värderingar\r\nde har. Det är viktigt att sådana möjligheter ges.\r\nJag tror att föräldrar är en garant för kvalitét.</pre><pre>Anf. 153 MAJ-INGER KLINGVALL (s)</pre><pre>Herr talman! Jag vill kommentera Anita Stenbergs\r\ninlägg. Hon hade varit i Norrköping och besökt en\r\nförskola. I Norrköping finns det inga begränsningar\r\nför barn under 18 månader att få plats inom\r\nbarnomsorgen. Dessutom kommer Norrköpings\r\nkommun att fr.o.m. hösten 1991 införa en garanti\r\nför alla barn över 18 månader.</pre><pre>Slutligen finns det ett samband mellan kostnader\r\noch kvalitét, Ingrid Hemmingsson.</pre><pre>Anf. 154 ULLA TILLANDER (c):</pre><pre>Herr talman! Jag konstaterar till sist att Maj-Inger\r\nKlingvall icke med ett ord har kommenterat mina\r\nfrågor som rörde dagens orättvisa fördelning av\r\nbarnomsorgsresurserna och vad man skall göra för\r\natt underlätta för ensamstående mödrar att\r\nförkorta sin arbetsdag.</pre><pre>Överläggningen var härmed avslutad.</pre><pre>(Beslut skulle fattas den 24 oktober.)</pre><pre>19 § Jordförvärvslagen</pre><pre>Föredrogs</pre><pre>jordbruksutskottets betänkande</pre><pre>1990/91:JoU1 Jordförvärvslagen.</pre><pre>Anf. 155 JAN FRANSSON (s):</pre><pre>Herr talman! Kammaren kommer nu att behandla\r\ntre betänkanden från jordbruksutskottet.\r\nBetänkande 1990/91:JoU1 handlar om\r\njordförvärvslagen och betänkande 1990/91:JoU2\r\nbehandlar vattenlagen.</pre><pre>Betänkandena är ganska tunna till omfånget och\r\njag vill lämna en förklaring att antecknas till\r\nprotokollet om anledningen. Det beror på att\r\nutskottet har tillämpat en s.k. förenklad\r\nbehandling. Bakgrunden är en diskussion som har\r\nförts mellan jordbruksutskottet och\r\nutbildningsutskottet om vad som kan göras för att\r\nminska arbetsbelastningen. Inom utskottet har\r\npartierna enats om att fristående motioner i princip\r\nskall sakbehandlas högst en gång under varje\r\nvalperiod. På så sätt räknar utskottet med att det\r\nkommer att finnas utrymme för att varje\r\nämnesområde skall kunna bli föremål för en mer\r\nfördjupad hantering inom en treårsperiod.\r\nPartierna är också överens om att de partier som så\r\nönskar kan utveckla sina partiskiljande\r\nståndpunkter i särskilda yttranden.</pre><pre>Herr talman! Vi hoppas att denna s.k. förenklade\r\nhantering även skall kunna bidra till bättre\r\narbetsvillkor för kammaren.</pre><pre>Därmed yrkar jag bifall till utskottets hemställan i\r\ndessa två betänkanden.</pre><pre>Anf. 156 GÖTHE KNUTSON (m):</pre><pre>Herr talman! När när det gäller\r\nförvärvsprövningen för fysiska personer är\r\njordförvärvslagen helt onödig. Det har vi\r\nmoderater hävdat under alla år. Vi motsatte oss\r\ntillkomsten av denna förvärvsprövning. Vi\r\naccepterar att det sker en förvärvsprövning när det\r\när fråga om bolag, staten och -- åtminstone enligt\r\nmin uppfattning -- kyrkliga förvärv. Det finns också\r\nandra institutioner vilkas förvärv kan prövas.</pre><pre>I en av de motioner som behandlas i detta\r\nbetänkande och som har väckts av Gullan Lindblad\r\noch mig, motion 1989/90:JoU271, påpekar vi att\r\njordförvärvslagen var avsedd att bli till gagn för de\r\njordbrukare som lantbruksnämnderna ville satsa\r\npå. Det har också påståtts att jordförvärvslagen\r\nskulle bli till gagn för landsbygden. I det sistnämnda\r\navseendet blev resultatet tvärtom. Genom\r\nstorleksrationaliseringen har gårdarna blivit färre.\r\nBefolkningen har minskat starkt och glesbygden\r\nhar blivit ännu glesare.</pre><pre>I utskottets betänkande omnämns en nyligen gjord\r\nutredning som presenterade sin rapport i fjol. I\r\nrapporten -- som har lämnats av en grupp under\r\nledning av professor Sören Wibe -- utsätts\r\njordförvärvslagen för en mycket stark kritik.</pre><pre>Jag skall nu läsa högt ur denna rapports slutsatser i\r\nsammandrag. Professor Sören Wibe skriver\r\ntillsammans med sina medarbetare, experter av\r\nolika slag, bl.a. följande angående\r\njordförvärvslagen: ''Slutsatsen av analysen är att\r\nlagen inte fyller sina syften utom i ett viktigt\r\navseende, nämligen då det gäller juridiska\r\npersoners ägande. -- -- -- Vad gäller övriga mål är\r\nlagen ineffektiv. Den har inte förhindrat en\r\nlångtgående separation av brukande och ägande\r\ninom jord -- och skogsbruk. Lagen har möjligen\r\nbidragit till att göra lantbruksenheterna större än\r\neljest, men den har inte främjat rationaliseringen i\r\nbetydelsen produktionskostnader per enhet.\r\nSlutligen har lagen inte förhindrat en långtgående\r\nutflyttning från glesbygden. Inte heller hindrar\r\nlagen köp och försäljning i spekulationssyfte.</pre><pre>Till yttermera visso finns det starka skäl att\r\nmisstänka att lagen i väsentliga delar verkat i en\r\nriktning som går rakt emot dess uttalade syften. På\r\ngoda grunder kan det antas att lagen bidragit till att\r\nskilja ägande från brukande samt att den avfolkar\r\nsnarare än befolkar glesbygden.''</pre><pre>Under rubriken ''Utredningens\r\nrekommendationer'' i Sören Wibes rapport sägs\r\nvidare:</pre><pre>''Då lagen är ineffektiv i förhållande till de angivna\r\nsyftena är det utredningens slutsats att lagen bör\r\nförändras. Vad avser förbudet för juridiska\r\npersoners förvärv föreslås ingen ändring. Som\r\nutredningen visar fungerar lagen här effektivt, och\r\nutredningen ser heller inga samhällsekonomiska\r\nskäl till att förändra ägarstrukturen till\r\nlantbruksfastigheterna. Bestämmelserna för att\r\nunderlätta rationaliseringsprocessen i skogs- och\r\nlantbruk bör emellertid enligt utredningen lyftas ut\r\nur förvärvslagstiftningen.\r\nRationaliseringsprocessen inom skogs- och\r\njordbruk (liksom för övrigt inom alla andra\r\nnäringar) sköts på ett naturligt sätt genom\r\nkonkurrensen och behöver inte understödjas\r\ngenom en särskild lagstiftning. Ett borttagande av\r\nrationaliseringsparagraferna kommer möjligen att\r\nleda till en långsammare storlekstillväxt för\r\nlantegendomarna, men det kommer inte att\r\nmedföra en långsammare effektiviseringsprocess.</pre><pre>Likaså anser utredningen att all form av\r\nprisprövning skall upphöra. Den\r\nspecialundersökning av fastighetspriserna som\r\ngjorts visar att dessa (i genomsnitt) inte innehåller\r\nnågra större spekulationselement, utan avspeglar\r\nunderliggande reella värden, som rotnetto, ränta,\r\njordbrukssubventioner osv. Den nuvarande\r\nprisprövningen är ett direkt gynnande av de som\r\nönskar och får köpa egendomar. I motsvarande\r\ngrad missgynnar det nuvarande systemet säljarna,\r\nsom inte får ut det fulla värdet av sina fastigheter.\r\nSystemet hindrar inte spekulation, det endast\r\nbegränsar kretsen av människor som tillåts\r\nspekulera. Det finns enligt utredning ingen\r\nanledning till att samhället skall ingripa mot priser\r\nsom är 'för höga' men inte mot priser som är 'för\r\nlåga'. Om någon köpare (av okunskap eller annat)\r\när beredd att betala vad som normalt anses vara ett\r\nför högt pris för en fastighet, bör denne köpare\r\nsjälv få svara för följderna.''</pre><pre>Detta var således citat ur den rapport som jag här\r\nhar presenterat och som finns nämnd som grund för\r\nett propositionsarbete i departementet. Det är vad\r\nsom står i jordbruksutskottets betänkande.</pre><pre>Den socialdemokratiska regeringen har således\r\nbeställt denna utredning, eller översyn som det\r\nibland kallas. Den är mycket grundlig. När man,\r\nsom jag, har läst igenom den finner man att den\r\nimponerar. Jag antar att samtliga ledamöter och\r\nsuppleanter i riksdagens jordbruksutskott också\r\nhar tagit del av varje sida. De är ca 120 till antalet.\r\nDärtill kommer tabeller. Så långt rapporten och\r\nslutsatserna.</pre><pre>Låt mig konstatera att utredningen bekräftar vad vi\r\nmoderater länge hävdat. Jag är inte, och\r\nförmodligen inte heller mitt parti, till alla delar\r\növerens med utredaren Sören Wibe om vissa av de\r\nförslag han lägger fram.</pre><pre>Jag vill dock tillägga speciellt, herr talman, att vi nu\r\nhar en ny jordbrukspolitik. Det föreligger ett\r\nmarköverskott. Det påstås allmänt att åkerarealen\r\när för stor, och markanvändningen diskuteras inom\r\njordbruket. Man vet inte vad man skall göra med\r\nmarken.</pre><pre>Jag har deltagit i åtskilliga diskussioner i mitt\r\nhemlän Värmland. Senast gällde det ett\r\narrangemang av skogsägarna och LRF för ca 14\r\ndagar sedan. Det var en heldag som bl.a.\r\nbekräftade den vilsenhet som jordbrukarna,\r\nåtminstone i Värmlands län, känner för\r\nnärvarande. Man frågar om kommunerna kan ta\r\nvara på den halm som man eventuellt kan\r\nproducera eller om man skall plantera gran eller\r\nnågon form av energiskog i stället. Ni som befinner\r\ner i kammaren nu, och förmodligen en del andra\r\nockså, känner säkert till detta.</pre><pre>Mitt uppe i detta håller vi oss med en stor kader av\r\nbyråkrater i lantbruksnämnderna. Det är hederliga\r\nmänniskor, men de gör i byråkratins namn sitt bästa\r\nför att krångla till det vid jordförvärv.</pre><pre>Det är icke brist på mark. Marken är i sig och i\r\nstort en tillgång för evinnerliga tider, men ändock\r\nskall man hålla på och peta i dessa förvärv. Sveriges\r\nriksdag, åtminstone en majoritet, har givit dessa\r\ntjänstemän makten att kunna förvägra\r\nförvärvstillstånd. Det har, som Sören Wibe och\r\nhans medarbetare har konstaterat, bl.a. lett till en\r\navfolkning av landsbygden.</pre><pre>Landsbygden behöver nu inte i första hand\r\nutvecklingsbara jordbruksföretag. Det finns väldigt\r\nmånga sådana. Utvecklingsbarheten är ett\r\nkriterium. Det behövs i stället framför allt fler\r\nutvecklingsbara människor. Låt oss inte hindra dem\r\nfrån att köpa gårdar, jordbruks- och\r\nskogsfastigheter på landsbygden.</pre><pre>Överläggningen var härmed avslutad.</pre><pre>(Beslut skulle fattas den 24 oktober.)</pre><pre></pre><pre>20 § Vattenlagen</pre><pre>Föredrogs</pre><pre>jordbruksutskottets betänkande</pre><pre>1990/91: JoU2 Vattenlagen.</pre><pre>Anf. 157 JAN FRANSSON (s):</pre><pre>Herr talman! Med hänvisning till vad jag anfört\r\nunder föregående ärende yrkar jag å utskottets\r\nvägnar bifall till utskottets betänkande.</pre><pre>Överläggningen var härmed avslutad.</pre><pre>(Beslut skulle fattas den 24 oktober.)</pre><pre>21 § Kemikaliekontroll</pre><pre>Föredrogs</pre><pre>jordbruksutskottets betänkande</pre><pre>1990/91:JoU3 Kemikaliekontroll.</pre><pre>Anf. 158 INGVAR ERIKSSON (m):</pre><pre>Herr talman! I jordbruksutskottets betänkande\r\n1990/91:3 behandlas 34 motionsyrkanden från den\r\nallmänna motionstiden 1990. Dessa gäller\r\nkemikalieinspektionen, lagstiftningsarbetet och\r\nförbud mot miljögifter. Samtliga yrkanden har\r\navstyrkts av utskottet.</pre><pre>Herr talman! Vi moderater i utskottet har i två\r\nreservationer, nr 9 och 18, markerat vår\r\nuppfattning när det gäller användningen av vissa\r\nmiljögifter samt forskning om klorföreningars\r\nskadeverkningar.</pre><pre>Vi har i partimotion nr 773 krävt dels omfattande\r\nforskningsinsatser för att miljöproblemen skall\r\nkunna upptäckas på ett tidigt stadium, dels\r\nytterligare åtgärder för att olika miljögifter skall\r\nkunna minimeras. Vi anser att strängare regler är\r\nmotiverade när det gäller användning av t.ex.\r\nklorerade kolväten och tungmetaller. Kvicksilver i\r\nfebertermometrar och klorerade kolväten i\r\nhushållskemikalier är exempel på ämnen som kan\r\nersättas av andra ämnen med mindre\r\nmiljöpåverkan. Därför bör de också kunna\r\nersättas.</pre><pre>Användning av klorerade kolväten och\r\ntungmetaller bör i princip tillåtas endast då\r\nrealistiska ersättningsämnen eller alternativa\r\nproduktionsmetoder saknas.</pre><pre>Vi vill i reservation nr 9 ge regeringen detta till\r\nkänna.</pre><pre>Herr talman! I reservation nr 18 följer vi upp vårt\r\nförslag i en kommittémotion med nr Jo883. Vi anser\r\natt naturvårdsverket bör få möjligheter att\r\nintensifiera forskningen om olika klorföreningars\r\nskadeverkningar. Det vore en av de mest\r\nvälmotiverade satsningar vi kunde göra för att\r\ndärmed snabbt kunna öka takten när det gäller\r\nförbättringar i den marina miljön.</pre><pre>Herr talman! Jag nöjer mig med att yrka bifall till\r\nreservation nr 9 för att spara tid, men jag stöder\r\ngivetvis reservation nr 18 som vi har lagt fram och i\r\növrigt utskottets hemställan.</pre><pre>Anf. 159 ANDERS CASTBERGER (fp):</pre><pre>Herr talman! Så står vi åter i samma situation som\r\nförut. En hel rad förslag för att på olika sätt värna\r\nmiljön har lagts fram av de olika politiska partierna\r\noch kommer att avslås, därför att den\r\nsocialdemokratiska regeringen saknar\r\nhandlingskraft på miljöområdet. I ett vakuum fritt\r\nfrån visioner, framåtanda och hårt arbete för miljön\r\nfrodas interna maktkamper, och utredandet rullar\r\nvidare i regeringskansliet. Så länge inte regeringen\r\nhar en miljöpolitik i sak, utgörs den\r\nsocialdemokratiska politiken av ett nej. Här finns\r\nmed något enda undantag, som jag kommer till\r\nsenare, inga öppningar för nya förslag.</pre><pre>Kemisamhället är en företeelse på gott och ont.\r\nDen ''kemiska revolution'' som vi genomgått under\r\nde senaste årtiondena har inneburit att åtskilliga\r\ntusen kemiska ämnen används dagligen -- ofta med\r\nokända miljö- och hälsoeffekter. Denna utveckling\r\nhar inneburit att människan ibland utsätts för\r\noacceptabla risker och konsekvenser. Samtidigt är\r\ndet klart att mycket av det som vi omges av och\r\ntycker är bra finns tack vare denna ''kemiska\r\nrevolution''. Många produkter och verksamheter\r\nbygger på möjligheterna att syntetisera nya ämnen,\r\nt.ex. mediciner, samt skapa nya material, t.ex.\r\nnylon.</pre><pre>Vi varken kan eller skall avsäga oss\r\n''kemikaliesamhället'', men vi får inte blunda för\r\nde -- ibland mycket allvarliga -- problem det kan\r\ninnebära. Kemikalierna är redan i dag ett allvarligt\r\nbekymmer och kommer enligt många forskare att\r\nbli ett av framtidens stora problem. Det är\r\nfolkpartiets uppfattning att de kemikalier och\r\nmiljögifter som hotar miljön, och i förlängningen\r\nmänniskans existens, måste prioriteras högre i\r\nregeringens politik. Delar Jan Fransson den\r\nuppfattningen?</pre><pre>Herr talman! Folkpartiet har i många år\r\nunderstrukit vikten av att materialbalanser\r\nupprättas för de mest farliga och använda ämnena.\r\nPå så sätt kan kemikalieflödet följas och\r\nidentifikation av problem göras. Efter en lång och\r\nseg vandring för detta viktiga förslag tillgodoses vår\r\nmångåriga motion med information om att\r\nutformningen av materialbalanser nu pågår i\r\nregeringen. Det gäller, Jan Fansson, att\r\nmiljöminister Birgitta Dahl slutar gräma sig över att\r\nförnuftet fått in en fot i kärnkraftshandläggningen\r\noch sätter fart på detta ärende. Så värst länge till\r\nkan vi knappast vänta.</pre><pre>Herr talman! Socialdemokraterna ställde i\r\nvalrörelsen 1988 ut många tomma löften. I och med\r\nbehandlingen av detta betänkande kan\r\nsocialdemokraterna inte längre slingra sig undan att\r\nytterligare att sådant avslöjas. Alla s.k. Sverigenya\r\nämnen skulle minsann förhandsgranskas. Nu när\r\nden här valperioden snabbt går mot sitt slut har\r\nregeringen inte lämnat något förslag som uppfyller\r\ndetta löfte. Varför uppfyller inte regeringen detta\r\nvallöfte, Jan Fransson?</pre><pre>Brister som upptäcks i dne nuvarande\r\nmiljölagstiftningen måste enligt folkpartiet snabbt\r\ntäppas till. Biologiska bekämpningsmedel, vilkas\r\nrisker och effekter kan jämföras med de kemiska\r\nbekämpningsmedlens, omfattas inte av\r\nförordningen om kemiska bekämpningsmedel.\r\nDärför borde enligt vår uppfattning regeringen\r\nlägga fram ett förslag här i riksdagen om en lag om\r\nbekämpningsmedel.\r\nKemikaliekontrollutredningen har visat vägen.\r\nMen socialdemokraterna avslår naturligtvis vårt\r\nförslag. Hur lång är långbänken i den här frågan,\r\nJan Fransson?</pre><pre>Herr talman! Jag vill till slut säga följande. Kläder\r\noch textilier behandlas med formaldehyd för att de\r\nskall se släta och snygga ut när vi köper dem. Men\r\nmedlet ger allergier. Formaldehyd är en gas som\r\nfrigörs i luften när den kommer i kontakt med\r\nvärme. Människans känslighet varierar, men\r\nspädbarn ligger extra illa till. T.o.m. ökad cancer\r\nhar kunnat påvisas för den som ofta exponeras för\r\ndetta. Kemikalieinspektionen har publicerat en\r\nkartläggning av produkter och varor som innehåller\r\nformaldehyd. Länder som t.ex. Japan och Finland\r\nhar därför infört gränsvärden. Allergiutredningen\r\nhar faktiskt föreslagit att gränsvärden införs även i\r\nSverige. Men inte så med en socialdemokratisk\r\nregering. Jan Fransson, varför avstyrker\r\nsocialdemokraterna folkpartiets förslag om\r\ngränsvärden för formaldehyd för kläder?</pre><pre>Folkpartiet står bakom reservationerna 2, 6 och 8,\r\nmen av hänsyn till kammarens arbetsbelastning\r\nnöjer jag mig med att yrka bifall till reservation 8.</pre><pre>Anf. 160 LENNART BRUNANDER (c):</pre><pre>Herr talman! Vi lever i ett samhälle där vi använder\r\nväldigt mycket kemikalier, räknat i både kilo och i\r\nantal kemikalier. Det är väl mycket sagt att vi vet\r\nhur alla dessa kemikalier påverkar oss människor.\r\nMånga människor lider av allergisjukdomar,\r\növerkänslighet, osv. som säkerligen har sin grund i\r\natt vi använder en mängd ämnen som inte är bra för\r\noss och som vi reagerar negativt på. Det måste\r\nalltså vara en ambition att vi så långt möjligt\r\nförsöker få bort dessa ämnen och preparat så att vi\r\nslipper dessa bekymmer.</pre><pre>Som Anders Castberger sade finns det många\r\nkemikalier som är nyttiga och bra, och det finns för\r\nden delen även kemikalier som inte är farliga. Allt\r\nsom vi har runt omkring oss är ju på sitt sätt\r\nkemikalier. Men vi måste anstränga oss väldigt\r\nmycket mer för att använda kemikalier som kan gå\r\nin i det naturliga kretsloppet och som inte förstör de\r\nekologiska systemen utan som kan finnas med i de\r\nekologiska systemen utan att de förstörs över tiden.</pre><pre>I det här betänkandet behandlas en mängd olika\r\nförslag som i och för sig är mycket bra. Mycket av\r\ndet som står i betänkandet kommer att behandlas i\r\nvår igen när regeringen lägger fram en proposition\r\nom miljön. En utredning är tillsatt för att utreda\r\nlagstiftningen på kemikalieområdet och som också\r\nkommer med förslag.</pre><pre>Mot denna bakgrund anser vi från centerpartiets\r\nsida att det inte har funnits anledning att ställa oss\r\nbakom alla krav i detta sammanhang, vilka i och för\r\nsig kunde ha varit bra och vettiga.</pre><pre>Det har sedan 1988, då vi fick en samlad\r\nmiljöproposition, inte hänt så förfärligt mycket.\r\nSocialdemokraterna har väntat och avstått från att\r\nlägga fram förslag på grund av att de skall lägga\r\nfram dem i vår för att på det sättet samla ihop det\r\nsom de eventuellt vågar göra. Vi får se vad det blir\r\nav dessa förslag. Men jag lovar att vi från\r\ncenterpartiets sida kommer att vara mycket aktiva\r\nför att vi då skall kunna fatta de beslut som är\r\nnödvändiga för att skapa en bättre miljö och en\r\nbättre atmosfär för människorna.</pre><pre>Centerpartiet har fogat två reservationer till\r\nbetänkandet, vilka vi anser vara mycket väsentliga,\r\noch de gäller freonutsläppen. Koldioxidutsläppen\r\när ett bekymmer som vi diskuterar mycket, men det\r\när inte bara koldioxid som förorsakar bekymmer\r\nmed ozonet, utan det är även freonerna. Tack vare\r\ncenterinitiativ här i riksdagen har vi fått till stånd\r\nett beslut om avveckling av användningen av freon.\r\nMen det här är inte ett teoretiskt problem, utan det\r\när ett reellt problem, ett problem som finns och som\r\nvi faktiskt kan se konsekvenserna av. Det är ett\r\nbekymmer inte bara för oss i Sverige utan det är ett\r\nglobalt bekymmer. Därför spelar det ingen roll var\r\ndessa freoner används eller var utsläppen sker. De\r\nblir ett bekymmer för oss alla oavsett var detta sker.\r\nDärför är det inte rimligt att vi säger att vi skall\r\navstå från att använda freoner men att vi från andra\r\nländer skall importera produkter som innehåller\r\nfreoner. Vi måste alltså se till att vi får ett system\r\noch regler som innebär att dessa varor inte kommer\r\nin i Sverige från andra länder. Utsläppen blir lika\r\nförödande om de sker i andra länder som om de\r\nsker i Sverige. Och de ansträngningar som svenska\r\nföretag gör kanske inte ger de resultat som var\r\ntänkt, eftersom deras ansträngningar så att säga\r\nförstörs genom en, som jag skulle vilja kalla det,\r\nillojal konkurrens.</pre><pre>Herr talman! Vi får anledning att ofta återkomma\r\ntill dessa frågor under det närmaste halvåret, så att\r\nvi får en bra lösning på dessa problem och får en\r\nminskning av antalet farliga kemikalier och en\r\növergång till fler och fler kemikalier som har ett\r\nbiologiskt ursprung.</pre><pre>Herr talman! Jag vill med det anförda yrka bifall till\r\nreservation 12. Centern har även fogat en andra\r\nreservation till betänkandet, vilken vi naturligtvis\r\nstår bakom, men jag yrkar i detta sammanhang inte\r\nbifall till den.</pre><pre>Anf. 161 ANNIKA ÅHNBERG (v):</pre><pre>Herr talman! Många av de svåraste\r\nmiljökatastrofer som världen har upplevt var\r\neffekter av kemikaliehantering, sådana som i\r\nSeveso 1976, när en explosion i en kemisk fabrik\r\norsakade stor ödeläggelse. Dioxiner spreds ut, och\r\nstora jordbruksarealer blev obrukbara för lång tid.\r\nDetsamma gäller den fruktansvärda olyckan i\r\nBhopal 1984, när tusentals människor dog som\r\neffekt av att en mycket giftig gas släpptes ut från en\r\nkemisk fabrik. Vid Sandozbranden 1986 fick floden\r\nRhen ta emot hundratals ton av insektsgifter och\r\nbekämpningsmedel, och vattentäkten förstördes\r\nför en tid framåt.</pre><pre>Också många av de långsamt växande\r\nmiljöproblemen, som vi först efter lång tid har blivit\r\nmedvetna om och som inte har drabbat oss som\r\nplötsliga katastrofer, har varit effekter av\r\nsamhällets kemikaliehantering -- DDT och PCB,\r\nför att ta några exempel. Det är produkter som nu\r\när förbjudna, men som trots att det har varit det\r\nunder ett antal år ändå fortsätter att ställa till\r\nproblem, t.ex. i Östersjön. Klorfluorkarboner eller\r\nfreoner har nämnts här tidigare.</pre><pre>Det är utan tvivel så att kemikaliehanteringen är en\r\nav vårt samhälles största källor till miljöproblem,\r\noch det är ett växande problem, eftersom\r\nkemikaliehanteringen i samhället blir mer och mer\r\nomfattande. Varje år släpps ju nya syntetiskt\r\nframställda ämnen ut på marknaden, eller nya\r\nprodukter som innehåller kombinationer av\r\nämnen. Vi saknar i dag effektiva styrmedel. Vi\r\nhinner från samhällets sida helt enkelt inte med att\r\nkontrollera och styra denna process. Vi vet inte hur\r\nde här ämnena och produkterna i sig kommer att\r\npåverka människors hälsa eller miljön. Vi vet\r\ndefinitivt inte hur de kommer att bete sig när de\r\nsamverkar, t.ex. i industriprocesser eller när de\r\nhamnar tillsammans i avfallet.</pre><pre>Om detta vet vi mycket litet. Det enda vi med\r\nsäkerhet kan säga är att vi i framtiden säkerligen\r\nkommer att få se många fler miljöproblem\r\norsakade av vår kemikaliehantering.</pre><pre>Det finns verkligen anledning för oss att fundera\r\növer vad vi skall göra från samhällets sida för att\r\nhitta bättre och mer effektiva styrmedel. Det är\r\nuppenbart att de som vi har i dag inte är tillräckliga.\r\nI teorin vilar ansvaret för kemikaliehanteringen på\r\nden som producerar, importerar, överlåter eller\r\nhandlar med kemikalier, men vi vet alla att det i\r\npraktiken inte fungerar så. Om man går in på en\r\nbensinmack och frågar personalen vad som ingår i\r\nde produkter som står uppställda där, vet den som\r\nregel inte ens detta, ännu mindre vilka effekter de\r\nkan tänkas få på miljön eller på människors hälsa.\r\nSubstitutionsprincipen, som nu finns inskriven i\r\nlagen, har de förmodligen inte ens hört talas om.\r\nDen innebär att man skall byta ut produkten, om\r\ndet finns någon annan som är likvärdig men inte har\r\nsamma negativa miljöeffekter.</pre><pre>Detta fungerar inte alls i praktiken. Det betyder att\r\ndet finns all anledning för oss i denna församling att\r\nändra på lagstiftning och regler. Vi måste skapa ett\r\nhelt nytt regelverk för kemikaliehanteringen.</pre><pre>Jag har inte yrkat bifall till det förslag som\r\nfolkpartiet har framlagt om materialbalanser. Det\r\nberor inte på att vi från vänsterpartiet tycker att det\r\nskulle vara fel med materialbalanser utan på att vi\r\ntycker att det är en del i ett större system, som\r\nmåste innehålla många fler moment. Man måste\r\nockså göra en produktanalys, inte bara redovisa\r\nvilka material man från början satt in utan också\r\nhurdan effekten av de olika materialen blev, hur de\r\nskall användas under den tid som produkten skall\r\nexistera i samhället och också hur den slutligt skall\r\ntas om hand som avfall.</pre><pre>Genom denna typ av livscykelspecifikationer eller\r\nproduktanalyser och med miljökonsekvensanalyser\r\nav verksamhet, där producenter och de som\r\ntillhandahåller produkterna åläggs att redovisa\r\nsådant här inför samhällets myndigheter, får dessa\r\nett underlag för sitt arbete, sin tillsyn och sin\r\nkontroll, och för att t.ex. bestämma miljöavgifter.\r\nMan får också ett underlag för konsumenterna.</pre><pre>När vi i dag kommer in på bensinmacken eller i\r\naffären och ser på produkterna är det inte\r\ntillräckligt tydligt för oss som konsumenter vad de\r\ninnehåller eller vilka effekter de har på miljön och\r\nhälsan. Därför måste det ansvar som\r\nproducenterna i teorin har förtydligas, så att det\r\nockså kommer att fungera i praktiken.</pre><pre>Vi kommer aldrig någonsin att kunna hantera\r\nkemikalieutflödet, om vi skall ha det som nu, då\r\nsamhällets myndigheter, framför allt\r\nkemikalieinspektionen, i efterhand skall försöka\r\nkomma in och stoppa det som redan har gått fel. Då\r\nfår vi den typ av olösliga problem som vi får leva så\r\nlänge med och som ställer till så mycket av problem\r\nför oss.</pre><pre>Det behövs alltså effektivare styrmedel, och vi har\r\nlagt fram förslag till sådana från vänsterpartiet,\r\nvilka har behandlats i andra sammanhang och vilka\r\nvi skall återkomma med när riksdagen till våren\r\nskall behandla den samlade miljöpolitiken. Men\r\ndessutom måste ett stort ansvar vila på oss som\r\nkonsumenter, även om det svårt. Alla av oss tyckte\r\ninte att kemi var särskilt lätt eller roligt i skolan.\r\nDet är dessutom mycket svårt att förstå de olika\r\nbeteckningar som producenterna använder eller att\r\nveta vad som döljer sig bakom produkternas mer\r\neller mindre fantasifulla namn.</pre><pre>Detta ställer i sin tur stora krav på samhället att\r\ngenom utbildning och information underlätta för\r\nmänniskor att bli kunniga och insatta på det här\r\nområdet. Det är därför som vi har krävt att man\r\nskall gå ut med en tydlig och bra miljömärkning.\r\nJag yrkar bifall till reservation 1, som handlar om\r\ndetta.</pre><pre>Vi har också i en annan reservation tagit upp ett\r\nförslag som vi inte heller denna gång fick gehör för,\r\noch det är att man skall göra\r\nkemikalieinspektionens produktregister mer\r\ntillgängligt för allmänheten, så att människor skall\r\nkunna använda detta register för att få reda på vilka\r\nkemikalier som ingår i en produkt. Det används\r\nalldeles för litet. Och vi tror att det beror på att\r\nmänniskor upplever detta register som alldeles för\r\nslutet.</pre><pre>I betänkandet behandlas en lång rad olika ämnen\r\nfrån vitt skilda områden. Vi delar från\r\nvänsterpartiets sida uppfattningen att det behövs en\r\nlagstiftning för både kemiska och biologiska\r\nbekämpningsmedel. Det är också mycket angeläget\r\natt i framtiden studera det som vi ännu inte har\r\nnågot riktigt namn för, nämligen medel eller\r\nåtgärder framtagna med avancerad bioteknik, dvs.\r\ngenteknik. Också detta måste samhället finna ett\r\nsätt att hantera.</pre><pre>Vi delar vidare uppfattningen att man skall ha\r\ngränsvärden för formaldehyd i kläder. Vi ansluter\r\noss till kravet att importen av freonprodukter måste\r\nupphöra. Vi har kommit så långt att vi i Sverige från\r\nårskiftet 1990/91, om några månader, förbjuder\r\nproduktion av en hel del produkter som innehåller\r\nfreoner. Det kan då inte vara rimligt att vi\r\nforfarande tillåter import av dessa produkter. Det\r\när uppenbart fel och egentligen ganska upprörande\r\natt man inte från regeringens sida har vidtagit\r\nåtgärder för att förbjuda alla dessa produkter som\r\nvi har förbjudit svensk tillverkning av.</pre><pre>Men utöver de här åtgärderna att lägga ett tyngre\r\nansvar på producenten, att se till att skaffa bättre\r\ninformation för allmänheten, finns det också en hel\r\ndel ämnen som vi redan nu skulle kunna förbjuda\r\noch som vi egentligen måste förbjuda. Vi tycker att\r\ndet arbete som pågår löper alldeles för sakta.\r\nKemikalieinspektionen och naturvårdsverket har\r\ntillsammans tagit fram förslag till ämnen som man\r\ntycker att man så småningom, litet sakta, kan\r\navveckla. Vi tycker att detta arbete måste gå\r\nmycket fortare, eftersom dessa ämnen ställer till\r\noerhört mycket av problem. Det är ämnen som\r\ntrikloretan, alkylfenoletoxylater, kadmium,\r\nparadiklorbensen, kvicksilver,\r\nkvicksilverföreningar och andra klorerade\r\norganiska lösningsmedel. Vi menar att man mycket\r\nsnabbare måste komma bort från dessa medel. Vi\r\nhar uttalat att denna avveckling skall vara slutförd\r\nsenast 1995.</pre><pre>Det finns ersättningsprodukter för dessa\r\nkemikalier, där de nu används i samhället. Det\r\nförhållandet att dessa ämnen fortfarande är ute i\r\nanvändning visar allra tydligast att\r\nsubstitutionsprincipen tyvärr inte fungerar. Jag\r\nyrkar därför bifall till reservation nr 16. I övrigt står\r\nvi från vänsterpartiets sida bakom de reservationer\r\noch särskilda yttranden som vi har fogat vid\r\nbetänkandet.</pre><pre>Jag yrkar än en gång särskilt bifall till\r\nreservationerna 1 och 16.</pre><pre></pre><pre>Anf. 162 MARIANNE SAMUELSSON\r\n(mp):</pre><pre>Herr talman! Ett stort och dessutom växande\r\nmiljö- och hälsoproblem är den omfattande\r\nanvändningen av olika syntetiska, kemiska ämnen.\r\nDagligen används ett stort antal kemiska produkter\r\nsåsom rengöringsmedel, tvättmedel, drivmedel,\r\nlimmer, oljor och lösningsmedel.</pre><pre>Det är relativt enkelt att framställa nya kemikalier\r\nför olika ändamål, men det är betydligt svårare att\r\nta reda på negativa miljö- och hälsoeffekter.\r\nKraven för att godkänna kemiska ämnen måste\r\nskärpas och samverkanseffekterna mellan olika\r\nkemiska ämnen måste också beaktas i\r\nkemikaliekontrollen.</pre><pre>Användningen av kemikalier måste begränsas. En\r\növergång måste ske till miljöanpassade produkter\r\nsom inte orsakar skador på den yttre miljön. I dag\r\nfinns en övertro på filterlösningar, dvs. att skadliga\r\nämnen kan filtreras bort i reningsanläggningar.\r\nDetta är fel. Problemen måste angripas från källan.\r\nÄmnen som kan ersättas av miljövänligare\r\nalternativ skall inte få användas. Alltför många\r\nkemikalier introduceras på marknaden utan att\r\nhälso- och miljöeffekter kontrollerats på ett\r\ntillfredsställande sätt.</pre><pre>Någon förhandsgranskning av myndighet görs inte\r\nförutom då det gäller införandet av ett nytt\r\nbekämpningsmedel. Det åligger den som\r\nintroducerar en kemisk produkt på marknaden att\r\nsjälv kontrollera att lagens kravregler är uppfyllda.\r\nDen som tillverkar eller importerar en kemisk\r\nprodukt är enligt lagen skyldig att utreda vilka\r\nhälso- eller miljöskador som produkten kan orsaka.\r\nBeträffande utredningsskyldigheten är\r\nbevisbördan omvänd.</pre><pre>Miljöpartiet de gröna anser att en bestämmelse om\r\nförprövningsplikt för införandet av en kemisk\r\nprodukt på marknaden måste införas i Lagen om\r\nkemiska produkter. Dessutom anser vi att lagen\r\ntydligt skall visa att omvänd bevisbörda gäller även\r\nvid tillämpningen av substitutionsprincipen. Det\r\ninnebär t.ex. att en tillverkare har bevisbördan för\r\natt hans produkt är mindre skadlig än andra\r\nprodukter.</pre><pre>Vi anser också att det skall vara en bättre märkning\r\noch redovisning av produkters skadlighet.</pre><pre>Kopplas produktionsinformationskravet till\r\nsubstitutionsprincipen i lagens 5 § blir resultatet att\r\ninformation om för vilka ändamål produkten inte\r\nfår användas måste framgå. Denna skyldighet\r\nföreligger alltså redan i lagen, men den framgår inte\r\ntillräckligt klart.</pre><pre>Vi anser att lagen om kemiska produkter måste\r\nskrivas om på ett sådant sätt att de som hanterar,\r\nimporterar, tillverkar och utövar tillsyn enligt lagen\r\nklart kan se vilka krav lagen ställer.</pre><pre>Kemikalieinspektionen har det centrala\r\ntillsynsansvaret över tillverkare, importörer och\r\nandra leverantörer. Statens naturvårdsverk är\r\ncentral tillsynsmyndighet för skyddet av den yttre\r\nmiljön i samband med yrkesmässig hantering av\r\nkemiska produkter. Länsstyrelsen utövar den\r\nnärmare tillsynen inom länet och miljö- och\r\nhälsoskyddsnämnden utövar tillsyn över hanterare\r\ninom kommunen.</pre><pre>Kemikalieinspektionen skall kontrollera att lagen\r\nefterlevs både vad gäller krav på att iaktta\r\nförsiktighetsmått, märkning och varuinformation.\r\nEftersom inte lagen innehåller någon regel om\r\nförprövningsplikt för införande av kemiska\r\nprodukter, måste kemikalieinspektionen ''söka\r\nupp'' de produkter som redan finns på marknaden\r\noch därefter bedöma om de kan bytas ut mot någon\r\nmindre skadlig produkt.</pre><pre>Miljöpartiet anser att kemikalieinspektionen\r\nårligen skall redovisa de miljöfarliga kemikalier\r\nsom man anser vara utbytbara och därmed möjliga\r\natt förbjuda.</pre><pre>Miljöpartiet anser vidare att kommunernas\r\nbefogenheter måste utvidgas. Kommunerna måste\r\nbemyndigas att direkt med hjälp av lagen kunna\r\nmeddela generella föreskrifter om förbud mot\r\nanvändning av vissa kemiska produkter.</pre><pre>För att underlätta miljö- och\r\nhälsoskyddsmyndigheternas tillsynsarbete måste\r\nde centrala tillsynsmyndigheterna omedelbart\r\nställa krav på substitution hos tillverkare och\r\nimportörer. Vi kräver ett absolut förbud mot de\r\nkemiska produkter som i dag är utbytbara.</pre><pre>För att kunna lösa problem som orsakas av\r\nmiljöfarliga kemikalier måste information gå ut till\r\nallmänheten om ämnenas skadlighet och\r\nutbytbarhet.</pre><pre>Företag är i dag skyldiga att anmäla vad de\r\nproducerar till Kemikalieinspektionens\r\nproduktregister. Dessa uppgifter är\r\nsekretessbelagda. Vi anser att uppgifter om\r\nindustrins kemikalieanvändning måste vara\r\noffentliga och lättillgängliga för att en inventering\r\nav de olika ämnena skall kunna ske. Ett sätt att göra\r\ninformationen lättillgänglig är att samla alla\r\nuppgifter i ett databassystem. Med all information\r\nsamlad på ett ställe är uppgifterna lätta att sprida.</pre><pre>Miljöpartiet kräver att produktion, import, export\r\noch inrikes användning av miljöfarliga kemikalier\r\nårligen offentliggörs.</pre><pre>Miljöpartiet anser att varje kommun skall upprätta\r\nen åtgärdsplan för att kraftigt minska\r\nanvändningen av miljöfarliga kemikalier. Dessa\r\nåtgärdsplaner kan lämpligen ingå i det krav på bl.a.\r\nlokala genomförandeplaner som vi driver inom\r\nramen för utredningen om\r\nmiljöskyddslagstiftningen.</pre><pre>Nyligen hade vi en jordbruksdebatt här i\r\nkammaren. Vi ställde oss inte bakom\r\nutskottsmajoritetens förslag, då vi ansåg att man\r\ninom jordbruket måste minska användningen av\r\nkemiska bekämpningsmedel och\r\nhandelsgödselanvändningen. I stället bör man av\r\ninte minst solidaritetsskäl övergå till ett ekonomiskt\r\nhållbart jordbruk. I Sverige har vi globalt sätt en\r\nbra jordbruksmark. Det går mycket väl att dra ned\r\npå insatsämnena. I gengäld kan man tillgodose\r\nbehovet av en större jordbruksyta.</pre><pre>Herr talman! Vi politiker måste sätta gränser för\r\nanvändningen av kemikalier i samhället, både av\r\nhälsoskäl och av ekologiska skäl.\r\nRiksdagsmajoriteten har gjort detta i mycket liten\r\nutsträckning, och regeringen tycks helt ha tappat\r\ngreppet. Vi överhöljs i dag av nya kemikalier. De\r\nbristfälligt dokumenterade vad gäller effekter på\r\nhälsa och miljö. Alltför länge har vi haft ett alldeles\r\nför lamt kontrollarbete på kemiska produkter. Nu\r\när det dags att -- som miljöpartiet begär i\r\nmotionen -- införa den omvända bevisbördan.\r\nTillverkare och importörer skall kunna visa att\r\nprodukterna är ofarliga för hälsa och miljö.</pre><pre>Därmed, herr talman, ställer jag mig bakom\r\nsamtliga tolv reservationer från miljöpartiet. Men\r\njag nöjer mig med att yrka bifall till reservationerna\r\n3, 4, 5, 7 och 10.</pre><pre>Anf. 163 JAN FRANSSON (s):</pre><pre>Herr talman! Jag delar Annika Åhnbergs mening\r\natt kemikalierna utgör en av vår tids verkligt svåra\r\nmiljöfrågor. Vad som är oroande är givetvis att våra\r\nkunskaper om de kemiska ämnena, var de finns och\r\nframför allt hur de påverkar hälsa och miljö, är helt\r\notillräckliga. Många har beskrivit detta som att vi\r\nbefinner oss på toppen av ett isberg. Den bilden är\r\nsannolikt riktig.</pre><pre>Herr talman! Även detta betänkande från\r\njordbruksutskottet skulle kanske ha kunnat\r\nhanteras på ett förenklat sätt, som de två tidigare.\r\nSå har inte skett, men samtliga motionsyrkanden\r\nhar avstyrkts, merparten med hjälp av folkpartiet.\r\nAv 18 reservationer är folkpartiet med på tre. Till\r\nAnders Castberger vill jag säga att\r\nsocialdemokraterna inte har majoritet i Sveriges\r\nriksdag. I det här ärendet har således folkpartiet\r\nvarit med att avstyrka motioner som uppenbarligen\r\nAnders Castberger här i talarstolen talade för,\r\nförutom att han tog upp frågor som inte alls\r\nbehandlas i detta betänkande. Som han sade\r\nnärmar vi oss med stormsteg slutet på en valperiod.\r\nHans anförande formades mer till ett valtal än ett\r\nsakligt inlägg i en allvarlig fråga.</pre><pre>Motionerna har i huvudsak avstyrkts med\r\nmotiveringen att det mesta som i motionerna tas\r\nupp är under beredning i regeringskansliet eller\r\nåtgärdas av berörda myndigheter. Det gäller förslag\r\nom förhandsgranskning av nya kemiska ämnen.\r\nDet gäller förslag om ett utbyggt produktregister,\r\nförslag om en lag om bekämpningsmedel -- det\r\nbereds också i regeringskansliet. En parlamentarisk\r\nkommitté arbetar med samordningen av\r\nlagstiftningen på miljöområdet och skärpta\r\nmiljökrav. Det är väl ingen i denna debatt som\r\nmenar att vi i riksdagen skall föregå vad en\r\nparlamentarisk kommitté möjligen kan föreslå.\r\nAllergiutredningens förslag, bl.a. om formaldehyd\r\ni kläder, bereds också i regeringskansliet.</pre><pre>Jag skall kommentera några av de reservationer\r\nsom berörts i inläggen här.</pre><pre>Annika Åhnberg tar upp märkningen av\r\nmiljöfarliga kemikalier och tycker att det måste\r\nfram regler snarast. Tillverkare och de som\r\nhanterar kemiska varor har redan i dag skyldighet\r\natt informera om dessa varors miljöfarlighet. Här\r\när det viktigt -- det har också utskottet sagt -- att vi\r\nså långt möjligt samordnar detta i första hand med\r\nvåra nordiska grannar. En nordisk arbetsgrupp har\r\nnyligen lagt fram en rapport som tar upp regler för\r\nmärkning av kemikaliers miljöfarlighet.\r\nKemikalieinspektionen inleder också ett arbete om\r\nett svenskt regelsystem som just är baserat på\r\ndenna rapport.</pre><pre>När det gäller informationen till allmänheten har vi\r\nproduktregistret. Kemikalieinspektionen har\r\npresenterat förslag till en utbyggnad av detta\r\nregister. Som jag sade tidigare bereds ärendet i\r\nregeringskansliet. Men utskottet har kunnat\r\nkonstatera att allmänheten hittills utnyttjat\r\nregistret i mycket begränsad utsträckning. Vi tror\r\natt det finns en förklaring till det: Så som registret\r\när utformat i dag tarvas kunskaper för att förstå det\r\nhela. Jag delar uppfattningen att det måste göras\r\nmera begripligt, det måste vara mer information.\r\nDet är just vad kemikalieinspektionen arbetar\r\nmed. En skyldighet som vi aldrig någon gång kan\r\navsvära oss är att göra allt vi kan för att informera\r\nmänniskorna om olika kemikaliska ämnens\r\nskadlighet.</pre><pre>När det gäller gränsvärden för formaldehyd i\r\nkläder -- som flera har tagit upp -- undrar Anders\r\nCastberger varför vi avstyrker motionen.\r\nKemikalieinspektionen arbetar med åtgärder, som\r\njag sade tidigare. Allergiutredningen har lämnat ett\r\nförslag till regeringen. Det finns anledning att\r\npåpeka att det redan i dag finns möjligheter att\r\nenligt lagen om kemiska produkter förbjuda\r\nämnen.</pre><pre>Ingvar Eriksson talar för reservation 9, som tar upp\r\nanvändningen av vissa miljöavgifter. Man vill ha\r\nsträngare regler om användningen av t.ex.\r\nklorerade kolväten och tungmetaller och menar att\r\ndessa endast skall tillåtas då alternativ saknas. Som\r\nredan nämnts i debatten har den här\r\nsubtitutionsprincipen alldeles nyligen införts\r\ngenom en ändring av lagen om kemiska produkter.</pre><pre>Lennart Brunander talar för reservation 11 om\r\nförbud mot import av freonprodukter. När det\r\ngäller freoner, CFC, slår utskottet mycket klart fast\r\natt målet för avvecklingsprogrammet för CFC är en\r\ntotal avveckling av användningen av\r\nozonnedbrytande ämnen inom alla\r\nanvändningsområden. Som ett led i det här arbetet\r\nhar regeringen nyligen fattat beslut om förbud mot\r\nimport av vissa skumplastprodukter tillverkade\r\nmed hjälp av CFC. Naturvårdsverket har\r\nregeringens uppdrag att senast vid årsskiftet\r\nkomma med förslag om nya varugrupper som kan\r\nomfattas av importförbud.</pre><pre>Annika Åhnberg talar för reservation 16, som\r\nhandlar om förbud mot produktion, import och\r\nanvändning av vissa kemikalier. Här har\r\nnaturvårdsverket och kemikalieinspektionen\r\nnyligen presenterat en rapport med förslag till\r\nåtgärder för begränsning av användningen av\r\nämnen som kan skada miljön -- det kan vara\r\nklorerade lösningsmedel, blyhagel, kvicksilver osv.</pre><pre>Den som tar del av utskottets betänkande finner att\r\nregeringen och berörda myndigheter i dag bedriver\r\nett mycket aktivt arbete på det här mycket svåra\r\nområdet. Steg för steg försöker regeringen arbeta\r\nvidare för att vi med kunskaper skall kunna fatta\r\nkloka beslut, som i detta avseende mycket kommer\r\natt handla om skärpt lagstiftning och aktiva\r\nåtgärder för att minska och förebygga skadorna av\r\nkemikalier i miljön.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 164 ANDERS CASTBERGER (fp):</pre><pre>Herr talman! Jag framhöll inledningsvis hur\r\nallvarligt vi i folkpartiet ser på de här frågorna. Jag\r\nhåller gärna med Jan Fransson om att vi behöver\r\nmer kunskaper i dessa allvarliga frågor och om att\r\ndet finns balanspunkter där vi självfallet har nytta\r\nav kemikaliska substanser. Men i det avseendet\r\nfinns det också faror för miljön och för människor.\r\nSådana konstateranden leder dock, enligt Jan\r\nFransson, till slutsatsen att det borde ha varit ett\r\nförenklat förfarande också i detta ärende. I stort\r\nsett kan man säga att det var vad han inledde sitt\r\nanförande med att säga. Ja, på det viset hade Jan\r\nFransson sluppit en besvärlig debatt. Men så skall\r\ndet inte vara om det handlar om så allvarliga frågor\r\nsom vi bekänner oss till.</pre><pre>Efter att ha försökt göra sig lustig över mitt\r\npåpekande om att regeringen faktiskt inte har så\r\nlång tid på sig att göra någonting före valet hänvisar\r\nJan Fransson till att det mesta återfinns i\r\nberedningar inom regeringskansliet. Inga klara\r\nbesked ges om regeringens syften. Inga klara\r\nbesked ges om vart det bär hän. Inga resultat. Det\r\nbereds; myndigheterna arbetar -- men\r\nuppenbarligen utan resultat. Det är detta som jag i\r\nsjälva verket kritiserar.</pre><pre>Ta i stället motsatsen! Vi lyssnade ju nyss på\r\nAnnika Åhnberg, som i princip ställer upp på några\r\nav folkpartiets förslag. Det gäller att pröva\r\nmöjligheterna till vidareutveckling och att lägga till\r\nolika förslag. Tillsammans bidrar vi med förslag om\r\nmiljökonsekvensanalyser. Vi ger stöd till och får\r\nstöd av varandra partier emellan. Men vid sidan av\r\nhar vi socialdemokraterna, som säger nej. Det är\r\nsjälvklart att en minoritetsregering inte kan säga\r\nnej helt ensam. Men det är underligt att man, och\r\ndet gäller på punkt efter punkt, inte i något fall vill\r\nansluta sig till något annat parti och säga ja till\r\nnågot av förslagen. I bästa fall får man veta att det\r\nkanske är ''tillgodosett''. En av fyra frågor försökte\r\nJan Fransson att svara på. Det gällde då\r\nformaldehyd. Alla arbetar, säger Jan Fransson\r\nmycket tryggt, och därför avstyrker vi förslaget.</pre><pre>Men är ni verkligen emot gränsvärden för\r\nformaldehyd i kläder, Jan Fransson?</pre><pre>Anf. 165 ANNIKA ÅHNBERG (v):</pre><pre>Herr talman! När Jan Fransson inledde sitt\r\nanförande trodde jag att vi på nytt skulle få ta del\r\nav en dialog, en numera vanlig företeelse, mellan\r\ntvå av riksdagens partier, medan vi andra bara\r\nskulle få titta på. Men så småningom lämnade Jan\r\nFransson folkpartiet och vände sig till de andra\r\npartierna. Det tackar vi för.</pre><pre>Egentligen skulle det som sades kunna\r\nsammanfattas med två ord: under beredning. På i\r\nstort sett varje punkt där avvikande meningar\r\nanmälts har man bemött dessa genom att säga att\r\ndet handlar om ett arbete som redan är på gång.\r\nMan säger att en utredning eller en beredning\r\narbetar med ärendet i fråga. När väldigt många\r\nfrågor på ett ämnesområde är under beredning kan\r\ndet självfallet betyda att det råder en sjudande\r\naktivitet och att väldigt mycket håller på att hända\r\npå området. Det kan inte hjälpas men just när det\r\ngäller kemikaliehanteringen får man en känsla av\r\nmotsatsen. Allt beredande och utredande får i\r\nsjälva verket motsatt effekt: Det försenar och\r\nförsinkar utvecklingen. Jag vill ta några exempel.</pre><pre>Först något om importförbudet när det gäller\r\nfreoner. Jag kan inte förstå att det inte är självklart\r\natt ha importförbud när det i Sverige råder förbud\r\nmot tillverkning av sådana produkter. Visserligen\r\nhar regeringen beslutat om förbud beträffande\r\nnågra av de freonhaltiga produkter som vi tidigare\r\nimporterat. Men det gäller inte alla sådana\r\nprodukter. Varför inte det? Är det så, trots allt\r\nvackert tal om miljön, att handelsskäl tillmäts ett\r\nhögre värde än miljöfrågorna? Om det är så, är det\r\nsynnerligen beklagligt.</pre><pre>När det gäller avvecklingen av de ämnen som jag\r\nhar räknat upp säger Jan Fransson att den frågan är\r\nunder beredning och att man återkommer. Men det\r\nsägs ingenting om den saken i betänkandet, och det\r\nfinns inte någonting som tyder på att regeringen har\r\nför avsikt att komma tillbaka till detta till våren, när\r\nvi skall ha en övergripande diskussion om\r\nmiljöpolitiken. Jag vill gärna ha ett klarläggande\r\nhär. När är det tänkt att vi i riksdagen skall få\r\ndiskutera detta med avvecklingen av vissa kemiska\r\nprodukter? När skall detta beredande vara färdigt?</pre><pre>Anf. 166 LENNART BRUNANDER (c):</pre><pre>Herr talman! I likhet med Annika Åhnberg måste\r\njag fråga Jan Fransson: När får vi några förslag? Vi\r\nhar ju trott att det skulle komma en mängd förslag\r\ntill våren. Det är naturligtvis inte riktigt bra att\r\nsamla ihop allting och ta allt vid ett och samma\r\ntillfälle. Men nu har det gått så lång tid att det väl\r\nblir så. Det finns ju en mängd yrkanden bl.a. från\r\ncenterpartiet som hänskjutits till den utredning som\r\nJan Fransson talar om när det gäller lagstiftningen.\r\nFörhoppningsvis kommer där fram förslag som\r\ninnebär att vi kan komma framåt i de här frågorna,\r\nså att vi kan få ett säkrare samhälle och bättre\r\nmöjligheter att kontrollera de substanser,\r\nkemikalier, som vi använder samt att vi kan stoppa\r\nsådana kemikalier som måste förbjudas. Sådana\r\nkemikalier finns faktiskt i omlopp i väldigt stor\r\nutsträckning även i dag. Det är alldeles klart att det\r\när både dumt och skadligt att vänta med åtgärder,\r\noch varje dag betyder mycket i det avseendet.</pre><pre>När får vi alltså förslag om formaldehyden? Jag tror\r\natt det är en viktig fråga. Visserligen står vi inte\r\nbakom den reservationen. Det är kanske ett\r\nmisstag att vi inte gör det. Men vi vet att det skall\r\nkomma ett förslag, och därför spelar det kanske\r\ninte så stor roll att vi inte är med på reservationen.\r\nDet vore dock, som sagt, bra att få veta när\r\nförslaget kommer, Jan Fransson.</pre><pre>När det gäller importen av freonprodukter borde\r\nett stopp vara en självklarhet. Frågan om\r\nozonskiktet och de ämnen som förstör detta berör\r\ninte bara oss i Sverige utan alla på det här\r\njordklotet. Därför borde det vara naturligt att\r\nförbjuda import av freonprodukter. Det räcker inte\r\natt bara peka på några exempel bara för att på det\r\nsättet försöka visa handlingsvilja.</pre><pre>Jan Fransson säger att regeringen är aktiv. Jag kan\r\ntyvärr inte hålla med honom på den punkten. Jag\r\ntycker nämligen inte att regeringen har varit särskilt\r\naktiv på miljöområdet under de senaste åren.\r\nDenna passivitet är vi mycket kritiskt inställda till.\r\nDet krävs kanske en uppryckning. Vidare krävs det\r\nförslag, så att vi kan fatta beslut.</pre><pre>Anf. 167 MARIANNE SAMUELSSON\r\n(mp):</pre><pre>Herr talman! Jan Fransson inledde med att säga att\r\ndetta med kemikalier är oroande och att\r\nkunskaperna är dåliga i regeringskansliet vad gäller\r\nden här biten.</pre><pre>Men sedan gör han plötsligt en kovändning och gör\r\nnågot som vi mycket ofta får uppleva här i\r\nkammaren från socialdemokratiskt håll: Dels\r\nskyller man på att man inte har egen majoritet, dels\r\ntar man de tillväxtfixerade partierna i handen,\r\nmoderaterna eller folkpartiet. Man säger: Vi kan\r\ninte göra något, för ni vill inte göra någonting. Men\r\ni stället kunde man väl bry sig om miljön och ta de\r\npartier i handen som faktiskt vill göra någonting.\r\nMan kunde säga: Tillsammans har vi faktiskt\r\nmajoritet och kan göra något.</pre><pre>Sedan kommer nästa ursäkt, och det är att\r\nregeringen -- för det är ju faktiskt regeringen som\r\ntillsätter parlamentariska utredningar -- har tillsatt\r\nen parlamentarisk utredning och att det därför inte\r\ngår att göra någonting. Samtidigt talar man om\r\nastma- och allergiutredningen. Visst är sådana här\r\nutredningar viktiga. Men antalet människor som\r\nfår astma eller någon form av allergi ökar ju\r\nständigt. Mot den bakgrunden borde man dra åt\r\nbromsen och säga: Så länge vi inte är klara med\r\nutredningen tillåts inga sådana här utsläpp. Man vet\r\nju då inte säkert om det är sådana här utsläpp som\r\nger upphov till astma och allergier.</pre><pre>När man sitter i regeringsställning och trots allt har\r\nmajoritet kan man inte säga att man inte kan göra\r\nnågonting. Det är mycket märkligt att göra så.\r\nDessutom är det oroväckande att ett parti som i\r\nvalrörelsen faktiskt gick ut och sade att man ville bli\r\nett miljöparti och att man ville åstadkomma\r\nnågonting beträffande det som faktiskt bekymrade\r\nmänniskor då väldigt mycket sedan bara hänvisar\r\ntill pågående utredningar och till att att man inte\r\nhar egen majoritet. Men här borde det faktiskt gå\r\natt åstadkomma en hel del. Det finns trots allt\r\nförslag som, om de förverkligades, skulle innebära\r\nen förbättrad situation.</pre><pre></pre><pre>Anf. 168 INGVAR ERIKSSON (m):</pre><pre>Herr talman! Det är riktigt som Jan Fransson säger,\r\natt substitutionsprincipen införs genom viss ändring\r\ni lagstiftningen. Denna princip har antagits efter\r\nbl.a. initiativ av moderata samlingspartiet här i\r\nriksdagen. Det är gott och väl. Men\r\nsubstitutionsprincipen har, som tidigare sagts i\r\ndebatten, ännu inte i praktiken fått fullt genomslag.\r\nDet finns fortfarande varor som i praktiken skulle\r\nkunna ersättas med mindre farliga sådana. Det är\r\ndärför vi markerar i detta betänkande.</pre><pre>Debatten kring kemikalierna riskerar att bli\r\nnegativ -- jag tycker att det är så här i kväll -- på\r\ngrund av de negativa verkningar som de i många fall\r\nhar haft. Dock får vi icke glömma att kemikalier i\r\nmånga fall har kommit oss människor till hjälp för\r\natt minska risker och hindra sjukdomar och ohälsa.\r\nJag vill gärna också ha sagt det i den här debatten.\r\nDet är därför kontrollen av och kunskaperna om\r\nkemikalierna är så oerhört viktiga. Det är också\r\ndärför som det på många punkter i detta\r\nbetänkande framhålls att mycket är på gång.</pre><pre>Det är just av det skälet som vi moderater på flera\r\npunkter inte har markerat. Det är faktiskt mycket\r\npå gång. Det är inte mindre viktigt att vi alla här\r\nanstränger oss att på allt sätt öka kunskapen,\r\nminimerar riskerna, förbättrar kontrollen och\r\nförbättrar uppföljningen av de produkter som jag\r\nnyss sade har kommit oss till hjälp för att just\r\nminimera riskerna.</pre><pre>Anf. 169 JAN FRANSSON (s):</pre><pre>Herr talman! Man kan naturligtvis raljera över\r\nutredningar och över att det tar tid att bereda svåra\r\nfrågor. Det är lätt att göra det. Men jag håller\r\nfaktiskt fast vid att det är mycket viktigt att veta\r\ninnan man gör något, att ha bra kunskaper som\r\nunderlag för de åtgärder som sedan kan bli\r\neffektiva. Vi har ett avskräckande exempel -- nu\r\nkanske jag skall vända mig till Anders Castberger --\r\nnär vi hade en folkpartiregering. Det var\r\nkadmiumförbudet. Det är klart att man kan införa\r\nett kadmiumförbud och sedan efter ett tag få backa\r\nfrån beslutet. Så vill inte vi socialdemokrater\r\nhantera de här frågorna. Trovärdigheten kan\r\nknäckas på annat sätt än genom att man genomför\r\nåtgärder utan att ha kunskaper. Vi skall försöka\r\ngöra ett bättre jobb än det exempel visar som jag\r\ntog fram för folkpartiet.</pre><pre>Vi får inga besked om inriktningen, sade Anders\r\nCastberger. Då lyssnade han mycket dåligt till vad\r\njag sade. Självklart måste alla åtgärder syfta till att\r\nbli effektiva, att förebygga skador på hälsa och\r\nmiljö, på människor, djur och växter.</pre><pre>Annika Åhnberg och Lennart Brunander tycker att\r\nprovernas beredning tar lång tid, att man inte\r\nkommer framåt när det gäller importen av fler\r\nprodukter som innehåller freon. Jag upprepar det\r\njag sade tidigare. Regeringen har nyligen fattat\r\nbeslut om vissa produkter och naturvårdsverket\r\nåterkommer med förslag om ytterligare produkter.\r\nDetta medverkar till att vi kan genomföra det vi\r\nförutsatte oss för några år sedan med\r\nfreonförbudet, nämligen en avvecklingsplan som\r\nomfattar den totala användningen av freon.</pre><pre>Marianne Samuelsson beskyller oss\r\nsocialdemokrater för att inte göra något för\r\nmiljöarbetet. Jag vill begränsa mig till att säga att vi\r\nom något halvår kommer att summera vem som har\r\ngjort vad. Som socialdemokrat är jag beredd att ta\r\nden debatten med miljöpartisterna.</pre><pre>Anf. 170 ANDERS CASTBERGER (fp):</pre><pre>Herr talman! Om vi nu tar Jan Fransson på ordet\r\nom nödvändigheten av kunskap -- han säger också\r\natt det är nödvändigt att utreda och utreda så länge\r\nregeringen vill hålla på -- måste man faktiskt dra\r\nden logiska slutsatsen att socialdemokraterna\r\nbörjade alldeles för sent med att utreda. Faktum är\r\natt socialdemokraterna nu står sist i kön.\r\nSocialdemokraterna har uppenbarligen ännu inte\r\nkommit fram till någonting som skulle kunna\r\npresenteras.</pre><pre>Jag ställde fyra frågor. Jag lyssnade och lyssnade,\r\nsom Jan Fransson efterlyste och de klara besked\r\nhan hade att komma med var att det skulle vara\r\neffektiva förslag. Mer klarläggande blev det inte.\r\nNog skulle väl Jan Fransson kunna precisera sig\r\nåtminstone i svaret på min enklaste fråga, nämligen\r\nom inte frågorna om de kemikalie- och miljögifter\r\nsom hotar miljön borde prioriteras högre i\r\nregeringens politik. Det var den första frågan, om\r\njag får påminna. Den har vi inte fått något svar på.</pre><pre>Den andra frågan var naturligtvis litet klarare.\r\nSocialdemokraterna ställde faktiskt ut ett vallöfte\r\nom att förhandsgranska nya ämnen, och då sade\r\njag: Varför uppfyller inte regeringen detta löfte?</pre><pre>Jag kan väl vara litet snällare och säga: Kommer\r\nregeringen att uppfylla sitt vallöfte om detta?</pre><pre>I den tredje frågan har\r\nkemikaliekontrollutredningen visat vägen när det\r\ngäller bekämpningsmedel. Jag frågade naturligtvis,\r\nvilket var litet svårt för Jan Fransson att svara på:\r\nHur lång är långbänken i den där frågan? Men jag\r\nskall väl omformulera mig och säga: När slutar\r\nregeringen att bekämpa en lag om\r\nbekämpningsmedel? Det kanske kommer en något\r\nsenare, kanske vi kan få besked om det.</pre><pre>Är det inte i själva verket så, Jan Fransson, att det\r\nrätt och slätt och simpelt borta i kanslihuset kokas\r\nen valbrygd? Där kommer oppositionens förslag\r\nsnart att konverteras till socialdemokratiska\r\nparadlöften. Är det inte det som kommer att ske i\r\nmars nästa år? Det är därför Jan Fransson inte kan\r\ngöra annat än att stå här med sin tunghäfta.</pre><pre>Anf. 171 ANNIKA ÅHNBERG (v):</pre><pre>Herr talman! Jan Fransson säger att samhället inte\r\nkan vidta åtgärder utan kunskaper. Det är därför\r\ndet går så sakta. Det låter riktigt att säga så. Men\r\nproblemet är att de som producerar kemikalier får\r\nvidta åtgärder utan kunskap. Det är det\r\ngrundläggande problemet. De får släppa ut på\r\nmarknaden ämnen och produkter som varken de\r\neller samhällets myndigheter har tillräckliga\r\nkunskaper om.</pre><pre>När vi tittar bakåt kan vi se att mycket av våra stora\r\nmiljöproblem har berott på kemikaliehanteringen.\r\nVi kan nästan också veta att så kommer det att bli i\r\nframtiden. Samhället måste någon gång komma i\r\nfatt, så att vi inte ständigt springer efter och\r\nförsöker reda ut hemskheter som redan har\r\ninträffat plus att vi aldrig kan reda ut eller\r\nkompensera människor som drabbas av dessa\r\nmiljöproblem, de som får sin hälsa eller sin\r\nlevnadsmiljö förstörd. Vi måste komma ifrån detta\r\noch nå en situation där alla krafter i samhället\r\nsamverkar. Samhällets myndigheter, de som\r\nproducerar och tillhandahåller produkter och vi\r\nalla i vår egenskap av konsumenter måste vara\r\nmedvetna och ha fungerande redskap för att\r\nkomma till rätta med de problem som\r\nkemikaliehanteringen kan ge upphov till.</pre><pre>Om vi åtminstone i kväll hade fått höra att vi i den\r\ndiskussion vi skall ha till våren, om den\r\növergripande miljöpolitiken, kommer att få tillfälle\r\natt diskutera ett helt nytt regelsystem, ett helt nytt\r\nsätt att möta problemen, då hade det känts litet mer\r\nhoppfullt. Tyvärr har vi inte fått det beskedet, men\r\nvi får ändå alltid hoppas att det skall bli så. Det är\r\ndetta som vi måste komma fram till om vi skall klara\r\nav problemen.</pre><pre>Anf. 172 MARIANNE SAMUELSSON\r\n(mp):</pre><pre>Herr talman! Jan Fransson sade att vi om ett halvår\r\nskulle få en utredning, eller vad det var, om vem\r\nsom hade gjort vad på miljösidan. Jag vet inte om\r\nJan Fransson har uppfattat saken så, att\r\nmiljöpartiet med sina 20 mandat i riksdagen har\r\nnågot slags majoritet, så att miljöpartiet kan\r\ngenomföra bra miljöförslag utan hjälp av andra\r\npartier. Vi sitter inte i regeringställning än, men det\r\nkan ju bli en förändring ganska snart.</pre><pre>Jag skulle bara vilja veta vad man tänker göra.\r\nPrincipen om den omvända bevisbördan tycker jag\r\när bra när det gäller att komma till rätta med en hel\r\ndel av kemikalieproblematiken eller det här med\r\nsekretessen beträffande företagshemligheter och\r\ninformationsbiten till allmänheten. Det är ju\r\nganska viktigt att man i sin närmiljö kan få en\r\nkorrekt information om vilka ämnen som hanteras\r\noch finns.</pre><pre>Anf. 173 JAN FRANSSON (s):</pre><pre>Herr talman! Beträffande det som Marianne\r\nSamuelsson sist tog upp, information till\r\nallmänheten, sade jag tidigare att det register som\r\nvi har inte har utnyttjats särskilt mycket av\r\nallmänheten. Men vi kan kanske hysa\r\nförhoppningar om att det blir en bättre och\r\nbegripligare information till allmänheten, när vi har\r\nfått ett utbyggt produktregister. Jag delar i princip\r\nMarianne Samuelssons mening att det inte finns\r\nnågon anledning att sekretessbelägga en\r\ninformation som det är viktigt att få ut till\r\nallmänheten.</pre><pre>Låt mig be dem som tar del av kammarprotokollet\r\natt studera de motioner som oppositionspartierna\r\nhar väckt beträffande kemikaliekontroller. Man\r\nkommer att finna att det i motionerna inte har\r\npresenterats underlag som i en enda fråga kan ligga\r\ntill grund för konkreta åtgärder. Sida upp och sida\r\nned reser man krav på regeringen. Man har också\r\nall anledning att ha förväntningar på en\r\nsocialdemokratisk regering. Vi har verkligen\r\ningenting att skämmas för när det gäller att redovisa\r\ndet arbete som vi under drygt 20 år har lett i det här\r\nlandet.</pre><pre>Det är naturligtvis lätt att på olika sätt resa krav,\r\nmen jag vidhåller att vi när vi skall göra någonting\r\nbör ha ett bra underlag. Det tillsätts inga\r\nutredningar och görs inga beredningar om syftet\r\nicke är att det skall framläggas för riksdagen, därför\r\natt riksdagen skall fatta beslut. Regeringen har\r\naviserat en mycket omfattande miljöproposition till\r\nnästa vår. Då om inte förr kommer det att finnas\r\nanledning att återkomma till både sakdebatten om\r\nåtgärder på olika miljöområden och, Marianne\r\nSamuelsson, till frågan vem som har uträttat det\r\nena och det andra på miljöområdet under de här tre\r\nåren.</pre><pre>Överläggningen var härmed avslutad.</pre><pre>(Beslut skulle fattas den 24 oktober.)</pre><pre>22 § Vissa elfrågor</pre><pre>Föredrogs</pre><pre>näringsutskottets betänkande</pre><pre>1990/91:Nu1 Vissa elfrågor.</pre><pre>Anf. 174 LARS NORBERG (mp):</pre><pre>Herr talman! Sedan minst 20 år tillbaka finns det\r\nstarka och växande indikationer på att de elektriska\r\noch magnetiska fält som uppstår kring apparater\r\noch ledningar medför hälsorisker. De elallergier\r\nsom orsakas av den eltäta miljö som vi omger oss\r\nmed, och särskilt bildskärmsarbete, är utan tvivel\r\nett faktum. Att elektriska fält kring kraftledningar\r\nnedsätter fertiliteten hos kreatur torde också vara\r\nett faktum. Indikationerna är också starka på att de\r\nelektriska fälten medverkar till uppkomsten av\r\ncancer.</pre><pre>Indikationerna är så starka att något bör göras. Det\r\när hög tid att ansvariga myndigheter tar ett krafttag\r\nför att medverka i en elsanering av vår inre och\r\nyttre miljö. Det är pinsamt att utskottsmajoriteten\r\när så okänslig för dessa problem att den inte ens vill\r\ngöra ett uttalande till regeringen om att det är hög\r\ntid att öka säkerhetsavstånd till kraftledningar och\r\ntransformatorer och att intensifiera forskningen\r\nkring elallergier och möjligheten till sanering av vår\r\nelmiljö. Man har inte ens orkat ta reda på hur stora\r\nforskningsinsatser som görs i dag.</pre><pre>Passiviteten är dock inte så överraskande om man\r\nbetänker vilka oerhört starka ekonomiska intressen\r\nsom nästan till varje pris vill bagatellisera\r\nproblemen och undvika restriktioner. Det är inte\r\nbara elindustrin, kraftindustrin och dataindustrin\r\nsom har allt intresse av att bagatellisera. Praktiskt\r\ntaget alla företag som har investerat stora belopp i\r\ndatorisering av sina företag har liknande intressen,\r\noch politikerna stöder villigt de starkas intressen.</pre><pre>Detta är den typ av okänslighet som fått Gunnar\r\nAdler Karlsson att karakterisera politiska\r\nmakthavare som ''adrenalinstinna hannar'', som\r\ninte kan leva sig in i känsligare människors\r\nreaktioner.</pre><pre>Okänsligheten accentueras ytterligare av att vissa\r\nutskottsledamöter anser att detta är en fråga som\r\ninte behöver behandlas i riksdagen mer än vart\r\ntredje år. Att riksdagen nonchalerade dessa frågors\r\nallvar förra riksmötet är knappast något som tröstar\r\nde människor som lider på grund av dessa problem.\r\nDärför anser jag att det är rätt att utnyttja varje\r\nlagligt tillfälle att aktualisera dessa frågor i hopp om\r\natt även en okänslig riksdagsmajoritet så\r\nsmåningom skall låta sig påverkas.</pre><pre>Herr talman! Jag yrkar bifall till reservationerna 1\r\noch 2.</pre><pre>Anf. 175 ÅKE WICTORSSON (s):</pre><pre>Herr talman! Ja, Lars Norberg, jag känner mig\r\nfaktiskt inte som någon sådan där ''adrenalinstinn\r\nhanne''. Jag upplever att det finns anledning att se\r\nmed stor oro på de här frågorna. Det finns\r\nanledning att ta oron på allvar, vilket också\r\nutskottsmajoriteten betonar i betänkandet. Men\r\nom man skall kunna ta den typ av faror som\r\nredovisas på allvar, farorna med anledning av\r\nmagnetfält vid kraftledningar, måste man rimligtvis\r\nha ett faktaunderlag. Man har ju, som Lars\r\nNorberg mycket riktigt konstaterar, att göra med\r\nmycket stora ekonomiska värden. Man måste\r\nkunna gå till angrepp mot eventuella problem,\r\nrustad med ett faktaunderlag. Detta underlag skall\r\nvi få av den forskning som kommer att redovisas i\r\nbörjan av 1992. I avvaktan på resultatet av detta\r\narbete yrkar utskottsmajoriteten avslag på\r\nmiljöpartiets motioner.</pre><pre>Jag vill erinra Lars Norberg om att det här\r\nbetänkandet inte handlar om bildskärmar. Jag vill\r\nockså erinra Lars Norberg om att utskottets\r\nmajoritet inte på något sätt har försökt hindra\r\nhonom från att uttrycka sina uppfattningar i de här\r\nfrågorna.</pre><pre>Herr talman! Jag ber att få yrka bifall till\r\nnäringsutskottets hemställan i betänkandet nr 1 och\r\navslag på de två reservationerna.</pre><pre>Anf. 176 LARS NORBERG (mp):</pre><pre>Herr talman! Det skulle ha varit ganska förfärligt,\r\nom näringsutskottet hade försökt hindra mig i min\r\nlagliga rätt att reservera mig och uttala mig här i\r\nkammaren.</pre><pre>Åke Wictorsson sade att det var motioner från\r\nmiljöpartiet. Det är det nu inte. Det är motioner av\r\nsocialdemokratiska ledamöter och från\r\ncenterpartiet som jag har stött, vilket visar att inte\r\nalla ledamöter, oberoende av partifärg, är så\r\nokänsliga att de nonchalerar de här problemen.</pre><pre>Skall vi vänta på att forskare blir färdiga, kommer\r\nvi nästan aldrig att kunna göra någonting åt\r\nmiljöfrågorna. Det finns tillräcklig kunskap.\r\nDessutom är det ju inte riksdagen som skall svara\r\nför den detaljerade kunskapen, utan det är\r\nregeringen och de statliga verk och myndigheter\r\nsom sorterar under regeringen som skall ta krafttag\r\nnär det gäller det här arbetet.</pre><pre>Det är nämligen så att det finns fakta. Det finns\r\nmycket klara indikationer på skador. Det är väl\r\ninget tvivel om att elallergierna har blivit ett\r\nväxande problem i vår miljö, men såvitt jag vet har\r\ndet praktiskt taget inte gjorts någonting från\r\nmyndigheterna sida för att sanera miljön på de här\r\npunkterna.</pre><pre>Dessutom är ju oron faktisk. När människor är\r\noroliga, måste man ta det som ett faktum också och\r\nfråga sig om man på något vis kan motverka denna\r\noro. I allmänhet är oron inte bara en psykologisk\r\nfaktor, utan den är grundad på iakttagelser av reella\r\nfakta.</pre><pre>Jag tycker alltså att man skall använda sig av\r\nförsiktighetsprincipen, dvs. gärna ta till litet för\r\nmycket när man sätter upp säkerhetsavstånd och\r\nliknande, än att säga att vi måste veta absolut allt\r\ninnan vi kan göra någonting.</pre><pre>Anf. 177 ÅKE WICTORSSON (s):</pre><pre>Herr talman! Jag bekräftar Lars Norbergs\r\nkonstaterande att det var socialdemokratiska och\r\ncenterpartistiska motioner. Däremot var det två\r\nmiljöpartistiska reservationer som vi debatterade.\r\nDet förklarar min felsägning. Men det bekräftar\r\nockså, vilket jag tillåter mig att hävda men en viss\r\nemfas, att det är inte ett ointresse, som Lars\r\nNorberg försöker göra gällande, hos\r\nutskottsmajoriteten i de här frågorna.</pre><pre>Vi är också beredda att ta människors oro på allvar,\r\nmen det bästa sättet att ta människors oro på allvar\r\när att få fram fakta som underlag för de beslut man\r\ntar. Det är det förhållandet som vi vill markera\r\ngenom att i det här sammanhanget i avvaktan på\r\nresultat från forskningen hemställa att riksdagen\r\navslår motionerna.</pre><pre>Anf. 178 LARS NORBERG (mp):</pre><pre>Herr talman! Intresset för att få fram fakta är väl\r\ninte så där överväldigande. Jag ställde i utskottet en\r\nfråga om hur mycket pengar som satsas på\r\nforskning inom det här området. Om\r\nutskottsmajoriteten hade varit intresserad av fakta\r\noch av det här problemet hade man väl åtminstone\r\nkunnat ta reda på hur mycket som satsas i dag inom\r\nforskarvärlden i Sverige på att lösa problemet. Det\r\nvet man inte, och det tycker jag är en brist och en\r\nnonchalans.</pre><pre>Överläggningen var härmed avslutad.</pre><pre>(Beslut skulle fattas den 24 oktober.)</pre><pre>23 § Beslut om fortsatt ärendebehandling den\r\n24 oktober</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 24\r\noktober.</pre><pre>24 § Bordläggning</pre><pre>Anmäldes och bordlades</pre><pre>Proposition</pre><pre>1990/91:41 Ändrade kassakravsavgifter</pre><pre>Konstitutionsutskottets betänkanden</pre><pre>1990/91:KU2 Statlig förvaltning m.m.</pre><pre>1990/91:KU5 Nationaldagen som helgdag, m.m.</pre><pre>1990/91:KU6 Negativ föreningsrätt samt\r\nkollektivanslutning m.m.</pre><pre>Skatteutskottets betänkande</pre><pre>1990/91:SkU1 Tullskyddet för trädgårdsprodukter</pre><pre>Lagutskottets betänkande</pre><pre>1990/91:LU5 Ändring i aktiekontolagen (1989:827)</pre><pre>Arbetsmarknadsutskottets betänkanden</pre><pre>1990/91:AU9 ILOs konventioner nr 168 och 167</pre><pre>1990/91:AU10 Ändring i arbetsmiljölagen</pre><pre></pre><pre>25 § Anmälan om interpellationer</pre><pre>Anmäldes att följande interpellationer framställts</pre><pre>den 16 oktober</pre><pre>1990/91:49 av Jens Eriksson (m) till\r\njordbruksministern om EGs torskfiske i den\r\nsvenska fiskezonen:</pre><pre>I den överenskommelse som Sverige träffade med\r\nEG i samband med Spaniens och Portugals inträde\r\ni EG bytte Sverige bort fiskekvoter mot vissa\r\ntullättnader, bl.a. på frysta ärter.</pre><pre>Enligt det ingångna avtalet skall EGs fiskare ha rätt\r\natt ta upp 2 500 ton torsk. Det finns dock ett viktigt\r\nförbehåll. I tilläggsprotokollet på s. 102, prop.\r\n1985/86:153d, står det:</pre><pre>''Om TAC (totalt uttag) för torsk i den svenska\r\nfiskezonen skulle fastställas på en nivå under 40 000\r\nton, skall kvoten på 2 500 minskas med samma\r\nprocentsats.</pre><pre>I de överläggningar som Sverige hade med EG var\r\nparterna överens om att f.d. vita zonen efter\r\nuppgörelsen med Sovjet var ett speciellt område\r\nmed anmälningsplikt vid in- och utgående och med\r\nsärskilda kvoter och licenser. Man kan därför\r\nkonstatera att detta område ligger utanför den\r\negentliga svenska fiskezonen och utanför det avtal\r\nSverige ingick med EG 1986.</pre><pre>Detta innebär att den svenska kvoten icke\r\nobetydligt understiger 40 000 ton torsk. TAC på\r\ntorsk sänktes kraftigt vid årets uppgörelse med\r\nBaltiska fiskerikommissionen och Sverige erhöll\r\n40 200 ton. Om man lägger samman vad EG, Sovjet\r\noch Sverige sammanlagt kommer att fiska i f.d. vita\r\nzonen, finner man att avtalet berättigar Sverige att\r\nkraftigt reducera EGs uttag av torsk i det område\r\navtalet gäller, dvs. den ursprungliga svenska\r\nfiskezonen.</pre><pre>I anpassningsavtalet ingår också en passus om\r\nförändrat fiskemönster som skall bevaras, dock\r\nmed reservation för oförutsebara biologiska\r\nomständigheter.</pre><pre>Med den stora nedgången i torskbestånden kan det\r\ndärför ifrågasättas om EGs fiskemönster kan\r\nbevaras.</pre><pre>Man kan för övrigt ifrågasätta om det s.k.\r\nanpassningsavtalet är rimligt och värt vad det\r\nkostar svenskt fiske i form av kvoter och tillgång för\r\ntredje land till våra fiskevatten.</pre><pre>I anledning av vad som ovan anförts anhåller jag att\r\ntill jordbruksministern få ställa följande frågor.</pre><pre>1. Avser jordbruksministern att i årets\r\nförhandlingar utnyttja de möjligheter till\r\nbegränsning som avtalet med EG medger?</pre><pre>2. Har jordbruksministern för avsikt att vid årets\r\nförhandlingar förändra EGs fiskemönster på grund\r\nav inträffade biologiska omständigheter, dvs.\r\nbristen på torsk?</pre><pre>3. Avser jordbruksministern att ta initiativ för att få\r\ntilläggsprotokollet till Sveriges frihandelsavtal med\r\nEuropeiska gemenskapen upphävt?</pre><pre>1990/91:50 av Viola Claesson (v) till\r\nutrikesministern om konflikten på Nordirland:</pre><pre>I augusti i år genomfördes i Belfast, Nordirland, en\r\ninternationell konferens kallad ''Ireland -- The Way\r\nForward''. På konferensen deltog en svensk\r\ndelegation, däribland Ingela Mårtensson (fp) och\r\nundertecknad. Vi kunde konstatera att Belfast var\r\nen militariserad stad, med ständigt närvarande och\r\nhotfullt beväpnade brittiska säkerhetsstyrkor.</pre><pre>Reiulf Steen, socialdemokratisk parlamentariker\r\noch rådsförman i den norska\r\nHelsingforskommittén, var en av deltagarna på\r\nkonferensen på Nordirland. Steen gjorde\r\njämförelser med sina erfarenheter från vistelser i\r\ndiktaturer i Latinamerika, Asien och europeiska\r\nländer som Tjeckoslovakien. Ingenstans tidigare,\r\nmenade han, hade han upplevt liknande saker som i\r\nBelfast. Reiulf Steen uttalade både på konferensen\r\noch vid hemkomsten: ''Vistelsen i Belfast var långt\r\nmer skrämmande än jag var förberedd på. Jag\r\nutsattes bl.a. för ett mycket obehagligt förhör av\r\nnågra tungt beväpnade säkerhetssoldater.''</pre><pre>I den övergripande riksdagsdebatten om\r\nEuropafrågan den 10 oktober sade Sveriges\r\nutrikesminister bl.a. följande:</pre><pre>--  Drömmen om ett Europa i fred, demokrati och\r\nsamarbete har börjat förverkligas.</pre><pre>--  Neutralitetspolitiken är grunden för vår\r\nsäkerhetspolitik.</pre><pre>--  Europas historia är en lång kamp för frihet,\r\nfolkstyre och mänskliga rättigheter. Den kampen är\r\ninte vunnen. Den måste ständigt föras vidare.</pre><pre>--  Mycket av det vi vill se förverkligat i hela\r\nEuropa har redan förverkligats i Västeuropa. Vi\r\neftersträvar djupaste och bredaste möjliga\r\nsamarbete mellan de västeuropeiska\r\nindustriländerna. Sverige är ett av dem. Vi har en\r\ngemensam politisk och kulturell frihetstradition.\r\nVårt näringsliv och våra samhällen är likartade.</pre><pre>--  Solidaritet måste prägla vår Europapolitik.</pre><pre>Såväl Storbritannien som Nordirland finns inom\r\nden västeuropeiska sfären. Konflikten på\r\nNordirland tillspetsades på ett avgörande sätt 1969.\r\nDen nordirländska poliskåren och\r\nspikklubbsbeväpnade grupper från\r\nprotestantiska/unionistiska områden gick till\r\ngemensam attack mot katolska/nationalistiska\r\nbostadsområden, där många dödades och hela\r\nkvarter brändes ner. Storbritannien gick in med\r\ntrupper i Nordirland för 21 år sedan med\r\nmotiveringen att den katolska befolkningen\r\nbehövde skydd. De grupper som skulle skyddas\r\nupplever i dag den brittiskt militära närvaron som\r\nett hot. Omkring 3 000 människor har hittills dödats\r\ni denna politiska konflikt, som liknar ett\r\nkrigstillstånd.</pre><pre>I den förytligade massmediebevakningen har\r\nkonflikten oftast avfärdats som ett religionskrig.\r\nMen det av Storbritannien kontrollerade samhället\r\npå Nordirland är mer att likna vid ett\r\napartheidsystem. Sedan Irlands delning i början av\r\n1920-talet har privilegier gynnat utvalda grupper,\r\nättlingar till brittiska kolonister som lojalt och\r\naktivt stödjer en fortsatt utländsk, brittisk kontroll.</pre><pre>I den rörelse som växte fram under 60-talet blev\r\nBernadette Devlin en av de mest kända\r\nmedborgarrättskämparna på Nordirland. 1981 blev\r\nBernadette (Devlin) McAckley, hennes man och\r\nderas barn angripna och beskjutna av en\r\ndödsskvadron. Bernadette blev träffad av sex kulor\r\nmedan hon skyddade sin son. Även hennes man\r\nblev allvarligt skadad. Orsaken var att familjen\r\nstödde hungerstrejkande irländare och deras\r\nsläktingar. Det finns ett mycket stort antal exempel\r\npå liknande våldshandlingar mot civila på\r\nNordirland sedan 60-talet. Många barn har dödats\r\neller skadats av de brittiska soldaterna, bland annat\r\nav s.k. plastkulor -- ett vapen som britterna\r\n''förfinat'' för att få större effekt!</pre><pre>Redan på 70-talet drog Europarådets kommission\r\nför de mänskliga rättigheterna i Strasbourg\r\nslutsatsen att myndigheterna på Nordirland samt\r\nbrittiska regeringen var ansvariga för att fångar\r\nutsatts för tortyr och omänsklig behandling när de\r\nförhörts av polisen. Storbritannien har sedan dess\r\nblivit oftare fördömt än något annat land av den\r\neuropeiska domstolen för mänskliga rättigheter.\r\nSärskilt är det lagen ''Prevention of Terrorism Act''\r\nsom har varit i fokus. Lagen öppnar för att arrestera\r\nmisstänkta i 48 timmar utan kontakt med advokat,\r\nföljt av fortsatt fängelse i fem dagar utan att åtal\r\nbehöver väckas. Människorättsadvokaten Pat\r\nFinnucane hävdade att de arresterade blev\r\nmisshandlade i mer än 50 % av fallen. Pat\r\nFinnucane blev själv mördad 1989.</pre><pre>Amnesty International har i sina årliga rapporter\r\ngett utförliga beskrivningar av förtryckets metoder\r\noch karaktär på Nordirland. Under 1990 har den\r\nnorska Helsingforskommittén sammanställt en\r\nomfattande rapport med titeln ''Irish Terroism or\r\nBritish Colonialism?''. De som skrivit rapporten\r\nslår bl.a. fast att det är felaktigt att avfärda\r\nNordirland som ett terroristproblem. Nordirland är\r\nförst och främst en produkt av olösta politiska och\r\nekonomiska problem. I rapporten konstaterar de\r\natt det är regeringen i London som genom sin\r\nkontroll av Nordirland bär huvudansvaret för\r\nsituationen där i dag. På konferensen i Belfast\r\ndeltog en av rapportens författare, Björn Cato\r\nFunnemark, tillsammans med den inledningsvis\r\nnämnde Reiulf Steen. I anslutning till sin\r\npresentation säger de:</pre><pre>''Det är riktigt att Helsingforskommittén tidigare\r\nkoncentrerade sig på brott mot de mänskliga\r\nrättigheterna i Sovjet och Östeuropa. Men\r\nHelsingforsavtalen tar upp brott mot mänskliga\r\nrättigheter i hela Europa. Det hade varit\r\nanmärkningsvärt om vi helt hade ignorerat de grova\r\nbrott mot mänskliga rättigheter som sker på\r\nNordirland.''</pre><pre>Varför skulle då regering och riksdag i Sverige\r\nignorera det som sker på Nordirland?\r\nUtrikesminister Sten Andersson påminde i\r\nriksdagens Europadebatt mer allmänt om följande\r\ninternationella ''instrument'':</pre><pre>*  Europarådet är det viktigaste instrumentet för\r\natt värna och stärka respekten för de mänskliga\r\nrättigheterna i Europa. De höga krav som den\r\neuropeiska konventionen för de mänskliga\r\nrättigheterna ställer på sina medlemmar får aldrig\r\nsänkas. Nästa år övertar Sverige ordförandeskapet\r\ni rådets ministerkommitté.</pre><pre>*  I november möts ESK-ländernas stats- och\r\nregeringschefer i Paris för att dra upp riktlinjerna\r\nför den framtida säkerheten och samarbetet i\r\nEuropa.</pre><pre>Mot bakgrund av den mycket allvarliga och olösta\r\nkonflikten på Nordirland samt statsrådets\r\nuttalanden om demokrati, säkerhet och solidaritet\r\ni Europa vill jag fråga:</pre><pre>1.  Är regeringen beredd att agera internationellt,\r\nt.ex. via Europarådet och ESK, för att medverka\r\ntill en lösning av konflikten på Nordirland?</pre><pre>2.  Ämnar den svenska regeringen ta kontakt med\r\nden brittiska regeringen för att diskutera brotten\r\nmot de mänskliga rättigheterna på Nordirland?</pre><pre>den 17 oktober</pre><pre>1990/91:51 av Sten-Ove Sundström (s) till\r\nindustriministern om Luleås ställning som\r\nmetallurgiskt centrum m.m.:</pre><pre>Svenskt Stål, Tunnplåt i Luleå har presenterat ett\r\nförslag till s.k. effektiviserings- och\r\nåtgärdsprogram. Förslaget innebär att 237 arbetare\r\noch 27 tjänstemän skall bortrationaliseras på två år.</pre><pre>Bland de anställda råder nu en osäkerhet över\r\nföretagets framtida produktionsinriktning och\r\nförädlingsplaner. En volymökning upp till 2\r\nmiljoner ton har ansetts som angelägen för att\r\ngarantera de största kunderna god tillgång på\r\nstålämnen. Det gäller såväl SSAB Borlänge som\r\nOvako Steel AB.</pre><pre>Förutom att investeringar inom metallurgin i Luleå\r\när angelägna, är det viktigt att investeringar för\r\nbåde kvalitets- och arbetsmiljöförbättringar\r\ngenomförs.</pre><pre>Självfallet tillkommer det främst styrelse,\r\nföretagsledning och de anställdas organisationer att\r\nta ställning till de olika investeringsobjekten. Men\r\nsamtidigt har självfallet staten som huvudägare\r\nansvaret för att planerna fullföljs.</pre><pre>Med hänvisning till det anförda vill jag ställa\r\nföljande frågor till industriministern:</pre><pre>1.  Är industriministern beredd att vidta åtgärder\r\nför att stärka Luleås ställning och utveckling som\r\nmetallurgiskt centrum under 1990-talet?</pre><pre>2.  Vilka åtgärder är statsrådet beredd att vidta för\r\natt öka förädlingen och bearbetningen av\r\nstålprodukterna vid SSAB i Luelå?</pre><pre>1990/91:52 av Margit Gennser (m) till statsrådet\r\nErik Åsbrink om förhandsbesked i skattefrågor:</pre><pre>Det är ofta svårt att förutse skattekonsekvenserna\r\nav genomförda rättshandlingar, särskilt för enskilda\r\nskattskyldiga och företag med mer komplicerade\r\nskatteförhållanden i vårt land. Dessa problem\r\nkommer att leva kvar -- och kanske t.o.m.\r\naccentueras -- i och med ikraftträdandet av en helt\r\nny skattelagstiftning 1991.</pre><pre>Problemet är gammalt. Redan 1951 fick vi en lag\r\nom förhandsbesked i taxeringsfrågor. Detta institut\r\nskulle i viss mån kunna öka den skattskyldiges\r\nförutsättningar att förutse de skattemässiga\r\nkonsekvenserna av olika rättshandlingar. I\r\nsamband med den första lagen mot skatteflykt 1980\r\nuppmärksammades med rätta de allvarliga\r\nrättssäkerhetsproblem den nya lagstiftningen\r\nskapade. Därför skärptes och moderniserades den\r\näldre lagstiftningen om förhandsbesked i\r\nskattefrågor. Ett bra, effektivt och snabbt\r\nförhandsinstitut skulle öka förutsättningarna att\r\nförutse olika rättshandlingars skattekonsekvenser.</pre><pre>Sedan dess har skattelagstiftningen snarare blivit\r\notydligare, och 1990-talets helt nya\r\nskattelagstiftning kommer helt uppenbart att skapa\r\nnya tolkningsproblem. Samtidigt har\r\nförhandsinstitutet inte fungerat.</pre><pre>Detta har jag påtalat vid åtskilliga tillfällen. I svar\r\npå en fråga till dåvarande finansministern Feldt den\r\n4 februari 1988 konstaterade han att väntetiderna\r\nvar minst tolv månader i frågor om direkt skatt.\r\nFinansministern betecknade detta som\r\notillfredsställande. Han hoppades dock på\r\nförbättring, och riksskatteverket hade informerat\r\nhonom om att väntetiderna skulle komma att\r\nförkortas.</pre><pre>Den 20 oktober 1989 ställde jag på nytt samma\r\nfråga till finansministern. Handläggningstiderna\r\nvad gällde förhandsbeskeden var fortfarande\r\noacceptabelt långa. Fortfarande hänvisade\r\nfinansministern till hög personalomsättning.</pre><pre>Den 28 maj i år tog jag återigen upp frågan om\r\nförhandsbesked i skattefrågor. Erik Åsbrink\r\nhänvisade då till sin företrädare Feldts tidigare svar,\r\natt allt skulle bli bättre om dispensärendena\r\nflyttades ut från verket, något som skulle avlasta\r\nrättsnämnden och dess kansli. Skatteministerns\r\nsträvan sades nu vara att lägga fram förslag om\r\nrättsnämnden under 1990. Drygt två månader\r\nåterstår av 1990, och fortfarande fungerar\r\nförhandsinstitutet lika illa.</pre><pre>Revisorer och skattekonsulter är djupt bekymrade\r\noch detta med rätta. I Dagens Industri av den 16\r\noktober 1990 behandlas frågan mycket seriöst av\r\nskattekonsulten Jan-Eric Askenström, Vinge-\r\nGrosskopf. I normala fall, konstateras i artikeln,\r\nbör man räkna med en väntetid på snarare över än\r\nunder tolv månader. (Om beskedet överklagas kan\r\ndetta ta ytterligare ett år.)</pre><pre>Riksskatteverket har, konstaterar\r\nartikelförfattaren, förgäves sökt komma till rätta\r\nmed väntetiderna, och enligt verket går det för\r\nnärvarande inte att komma under en\r\nhandläggningstid på 4--6 månader ens under\r\ngynnsamma omständigheter.</pre><pre>Så här kan det inte fortsätta. Det måste dess värre\r\nupprepas än en gång. Staten har lagt ett stort\r\nrättsligt ansvar på revisorer och andra ekonomiska\r\nrådgivare för de råd de ger bl.a. i skattefrågor.\r\nEkonomiska följder av en felaktigt uppfattad\r\nlagstiftning eller felaktig tolkning av lagstiftningen\r\nkan vara utomordentligt betungande för den\r\nenskilde. Av denna anledning måste institutet\r\nförhandsbesked i skattefrågor fungera såsom\r\nursprungligen tänkt, effektivt och snabbt -- annars\r\nbör de stränga krav som ställs på bl.a. revisorer och\r\nandra rådgivare i skattefrågor tonas ner. Den\r\nskevhet som nu råder mellan statsmaktens\r\noförmåga att komma till rätta med sin handläggning\r\noch de krav på korrekta avgöranden som ställs på\r\nde skattskyldiga och deras rådgivare bör inte\r\naccepteras i ett rättssamhälle.</pre><pre>I den nu citerade artikeln framförs förslag om att\r\nskattenämnderna skall få ta hand om\r\nförhandsbeskeden. Ovanpå detta krävs en\r\ninstansordning för att säkra den rättsliga och\r\nformella precisionen, bl.a. för att ärendena skall\r\nkunna gå vidare till regeringsrätten. Som\r\növerinstans skulle man kunna tänka sig en från\r\nriksskatteverket fristående rättsnämnd och som\r\nslutinstans regeringsrätten. Om regeringsrättens\r\nprövning begränsas till frågor av prejudikatintresse\r\nskulle tidsåtgången i prövningsprocessen minska.\r\nSannolikt skulle en sådan här instansordning ge\r\nsnabbare förhandsbesked än vad som är fallet i dag.</pre><pre>Invändningar kan säkert göras mot detta förslag,\r\nt.ex. att utslagen i första instans kan skilja sig åt i\r\nolika skattenämnder, men då finns\r\növerklagandemöjligheterna. Förhållandena kan\r\ndock inte bli mer otillfredsställande än vad de är för\r\nnärvarande. Decentraliseringen har också\r\n''plusvärden''. Att skattemyndigheterna på\r\nlänsplanet på ett tidigt stadium måste diskutera\r\nsvåra överväganden med de skattskyldigas\r\nrevisorer eller advokater har ett värde i sig.\r\nFörståelsen för näringslivets problem med\r\ntolkningen av skattelagstiftningen ökar. Den\r\npraktiska verkligheten ser ofta helt annorlunda ut\r\nän vad lagstiftarna och riksskatteverket föreställt\r\nsig.</pre><pre>Trots att jag med en envetenhet gränsande till\r\ntjatighet tagit upp frågan om den bristfälliga\r\nhandläggningen av förhandsbeskeden i\r\nskatteärenden, återkommer jag än en gång och ber\r\natt till skatteministern få ställa följande fråga:</pre><pre>Avser statsrådet Åsbrink att nu på allvar vidta\r\nkonstruktiva åtgärder, t.ex. i enlighet med det nu\r\nrefererade förslaget, för att skapa ett fungerande\r\ninstitut för förhandsbesked i skattefrågor, eller är\r\nministern nöjd med nuvarande ordning?</pre><pre>1990/91:53 av Eva Björne (m) till statsrådet Lena\r\nHjelm-Wallén om Zambia:</pre><pre>I Zambia protesterar invånarna mot det enda\r\nhärskande partiet UNIP. Under juni, juli och\r\nseptember i år har demonstrationer ägt rum i större\r\nstäder som Lusaka och i Kopparbältet.</pre><pre>President Kenneth Kaunda och hans parti har\r\nnödgats besluta att flera partier får finnas och att en\r\nfolkomröstning skall hållas i augusti 1991.</pre><pre>Den ledande oppositionsrörelsen Movment for\r\nMultiparty Democracy, MMD, har haft en bra start\r\noch driver en saklig kampanj.</pre><pre>Zambianerna har under årtionden levt i en diktatur\r\noch saknar många av de kunskaper och insikter som\r\när en av grundstenarna för en fungerande\r\ndemokrati.</pre><pre>Jag vill därför fråga biståndsministern om\r\nbiståndsmedel kan användas för att stödja den\r\nframväxande pluralismen i Zambia på liknande sätt\r\nsom det görs i t.ex. de baltiska staterna?</pre><pre></pre><pre>26 § Anmälan om frågor</pre><pre>Anmäldes att följande frågor framställts</pre><pre>den 16 oktober</pre><pre>1990/91:98 av Marianne Löfstedt (m) till\r\nmiljöministern om Blaikfjällets naturreserverat\r\nm.m.:</pre><pre>Regeringen uppdrog genom beslut den 8 februari\r\n1990 (ärende 4-974/88) åt länsstyrelsen i\r\nVästerbottens län att utvidga Blaikfjällets\r\nnaturreservat samt avslog samtidigt Tärna/Stensele\r\nAllmänningsskogs yrkande om att upphäva\r\nförordnande enligt 11 § naturvårdslagen vid\r\nMattanberget.</pre><pre>Ett genomförande av regeringens beslut föranleder\r\nkostnader för staten, på grund av ersätningar till\r\nmarkägarna, i storleksordningen 100 000--200 000\r\nkr.</pre><pre>På vilket sätt har miljöministern tänkt sig lösa\r\nfinansieringsfrågan?</pre><pre>1990/91:99 av Sten Svensson (m) till statsrådet\r\nBengt Lindqvist om byggandet av gruppbostäder:</pre><pre>Många skäl talar för att göra tillämpningen av\r\nbostadsfinansieringsförordningens regler för\r\ngruppboende mer flexibla.</pre><pre>Socialstyrelsen har exempelvis nekat två privata\r\nvårdgivare att inrätta fem platser för psykiskt\r\nutvecklingsstörda. Kammarrätten har fastställt\r\ndetta beslut efter besvär. Regeringsrätten har ännu\r\ninte meddelat prövningstillstånd.</pre><pre>Riksdagen har -- på förslag av bostadsutskottet --\r\nuttalat sig för en översyn av reglerna för\r\nfinansieringen av olika typer av bostäder för äldre,\r\ndvs. även gruppboende. Några motsvarande\r\nåtgärder när det gäller de psykiskt\r\nutvecklingsstörda har inte aviserats.</pre><pre>Är statsrådet Lindqvist beredd att vidta sådana\r\nåtgärder att reglerna för byggandet av\r\ngruppbostäder generellt blir mer flexibla?</pre><pre>1990/91:100 av Hans Göran Franck (s) till\r\nutrikesministern om en konferens om Mellersta\r\nÖstern:</pre><pre>En Mellersta Östern-konferens i FNs regi framstår\r\nsom alltmer angelägen. Det är inte bara Kuwait\r\nsom befinner sig under främmande truppers\r\nockupation. Det gäller också Libanon, Västbanken\r\noch Gazaområdet. Ett tillbakadragande av alla\r\nfrämmande trupper från olika länders territorium\r\när en av förutsättningarna för att fredlig samlevnad\r\nskall kunna uppnås i Mellersta Östern.</pre><pre>I anledning av det anförda vill jag ställa följande\r\nfråga till utrikesminister Sten Andersson:</pre><pre>Hur bedömer utrikesministern möjligheterna till\r\nett snart sammankallande av en internationell\r\nMellersta Östern-konferens och vilka åtgärder\r\nvidtar regeringen i detta syfte?</pre><pre>1990/91:101 av Jan Jennehag (v) till miljöministern\r\nom ökad eftermontering av avgasrenare:</pre><pre>För några år sedan beslöt riksdagen att ett bidrag\r\nom 1 000 kr. kunde utgå till den som\r\neftermonterade avgasrening på sitt fordon. Enligt\r\nuppgift från Svensk Bilprovning har endast drygt\r\n300 fordonsägare utnyttjat denna möjlighet.</pre><pre>Vilka åtgärder överväger miljöminister för att öka\r\nantalet?</pre><pre>1990/91:102 av Jan Jennehag (v) till\r\nutrikesministern om den dumpade krigsmaterielen\r\nvid Måseskärs fyr:</pre><pre>I närheten av Måseskärs fyr sänktes efter andra\r\nvärldskriget stora mängder granater innehållande\r\nsenapsgas. Enligt uppgifter i massmedia nyligen\r\ngällde detta brittisk och amerikansk materiel.</pre><pre>Vilka initiativ planerar utrikesministern för att i\r\nsamarbete med berörda stater förhindra att skador\r\nuppstår?</pre><pre>den 17 oktober</pre><pre>1990/91:103 av Lena Boström (s) till\r\narbetsmarknadsministern om sysselsättningen i\r\nVästerbottens län:</pre><pre>Vi måste tyvärr inse att arbetslösheten har börjat\r\nstiga igen. I Västerbottens län kan vi konstatera att\r\nvi fått och kommer att få återhållsamhet inom\r\nhandeln, en minskad sysselsättning i gruvnäringen,\r\ninom industrin -- framför allt under 1991, inom\r\nhotell- och restaurangnäringen, hos statliga\r\nmyndigheter och verk, sannolikt också inom\r\nlandstingets verksamhetsområde samt en kraftig\r\nuppbromsning av kommunernas expansion.\r\nGlädjande nog kan byggsysselsättningen bibehållas\r\npå hög nivå året ut och troligen också första\r\nhalvåret 1991.</pre><pre>I Umeå kommun inger de framtida\r\nprognossiffrorna stark oro. Umeå har en\r\nmedelålder på 34 år och en omfattande offentlig\r\nsektor, och det finns skäl att befara att\r\nUmeåregionen kommer att kraftigt känna av\r\nkonjunkturförändringen. Man kan också befara att\r\nnytillträdande på arbetsmarknaden, ungdomar och\r\nflyktingar, får svårare att snabbt hitta ett arbete.\r\nÅtstramningen på den offentliga sektorn, handeln\r\nsamt inom hotell- och restaurangnäringen kommer\r\nsärskilt att drabba kvinnor.</pre><pre>Har regeringen och arbetsmarknadsministern\r\nnågon ''beredskapsplan'' i form av utbildning och\r\nberedskapsarbeten för att möta den befarade\r\nnedgången i sysselsättningstillfällen i Västerbottens\r\nlän?</pre><pre>1990/91:104 av Åsa Domeij (mp) till miljöministern\r\nom exporten av miljöfarligt avfall:</pre><pre>Greenpeace presenterade den 11 oktober en\r\nrapport ''Poland: the waste invasion''. Rapporten\r\nvisar att Polen, sedan gränsen öppnats mot väst,\r\nmottagit stora mängder miljöfarligt avfall utan att\r\nman kunnat ta hand om avfallet på ett\r\ntillfredsställande sätt. Sverige är ett av de länder\r\nsom exporterat betydande mängder avfall till\r\nPolen.</pre><pre>Avser regeringen att, mot bakgrund av de uppgifter\r\nsom framkommit, föreslå några lagändringar för att\r\nskärpa reglerna för export av miljöfarligt avfall?</pre><pre>1990/91:105 av Gunnar Hökmark (m) till\r\nutrikesministern om visum till Sverige för balter:</pre><pre>Ett av de viktigaste bidragen det svenska samhället\r\nkan ge de baltiska folken i deras strävanden till\r\nsjälvständighet är att underlätta kontaktskapande\r\növer Östersjön. Inom samhällslivets alla områden\r\när förmodligen kontakter, kunskaper och\r\növerföring av know-how det som tillsammans med\r\nen utvecklad samhörighetskänsla med Västeuropa\r\när det som kan betyda mest för balterna. Mot den\r\nbakgrunden är det beklagligt att det i dag för många\r\nbalter upplevs som lättare att få utresetillstånd ur\r\nSovjetunionen än att få visum till Sverige. Mot\r\ndenna bakgrund vill jag fråga statsrådet följande:</pre><pre>Avser regeringen att vidta åtgärder för att\r\nunderlätta för balter att få visum till Sverige?</pre><pre>1990/91:106 av Bo Hammar (v) till justitieministern\r\nom åtgärder för att stärka domstolarnas oberoende\r\nm.m.:</pre><pre>I det pågående målet vid Stockholms tingsrätt mot\r\nflera polischefer om olovlig avlyssning har\r\ntingsrätten utan att ha något som helst lagstöd\r\navvisat advokater som biträder målsägande från\r\nrättssalen. Det inträffade, som sannolikt utgör en\r\nkränkning av artikel 6 i Europeiska konventionen\r\nom mänskliga rättigheter, är oerhört allvarligt i en\r\nrättsstat och har föranlett utomordentligt starka\r\nreaktioner från ledande rättsvetenskapsmän och\r\nfrån Sveriges advokatsamfund.</pre><pre>En rad andra egendomligheter har ägt rum under\r\nmålets handläggning, som personalkontroll av\r\nnämndemän och närvaro vid förhandlingen av en\r\nföreträdare för säkerhetspolisen, med uppgift att ge\r\nanvisningar till vittnen om vad de får yppa vid\r\nförhandlingen.</pre><pre>Händelserna vid Stockholms tingsrätt riskerar att\r\ntillfoga tilltron till rättsväsendet svårreparabla\r\nskador.</pre><pre>Är justitieministern beredd att efter målets slutliga\r\navgörande tillsätta en utredning med företrädare\r\nför Advokatsamfundet och rättsvetenskapsmän\r\nmed uppgift att föreslå sådana förändringar i\r\nrättegångsförfarandet som påkallas för att stärka\r\ndomstolarnas oberoende och\r\nmålsägandebiträdenas ställning?</pre><pre>1990/91:107 av Annika Åhnberg (v) till\r\nmiljöministern om dumpade laster av kemiska\r\nstridsmedel:</pre><pre>Efter andra världskriget dumpade de allierade\r\n150 000 ton kemiska stridsmedel i Skagerrak. Vad\r\nhänder med dessa medel när fartyg och emballage\r\nrostat sönder? Den redan hårt belastade\r\nhavsmiljön drabbas ytterligare. För fiskarena utgör\r\nde dumpade kemiska stridmedlen en stor\r\narbetsmiljöfara. I Östersjön har flera allvarliga\r\nolyckor inträffat. Vi har fått ytterligare ett exempel\r\npå hur hänsynslöst miljön har förötts genom åren.</pre><pre>Förhandlingar borde tas upp med de ansvariga\r\nländerna. Stridsmedlen måste lokaliseras och\r\nmarkeras på kartor och oskadliggöras.</pre><pre>Jag vill därför fråga miljöministern:</pre><pre>Vad avser regeringen att göra åt de dumpade\r\nkemiska stridsmedlen från andra världskriget?</pre><pre>1990/91:108 av Gudrun Schyman (v) till\r\nutrikesministern om Antarktis:</pre><pre>Antarktis befinner sig vid ett vägskäl -- valet står\r\nmellan att antingen bli exploaterat eller beskyddat.\r\nDeklarationerna, som fastställer att\r\nmineralexploatering i Antarktis inte är förenlig\r\nmed ett allomfattande miljöskydd, har antagits.\r\nFler och fler förstår betydelsen av denna sista, i\r\nstort sett orörda, kontinent på jorden. De\r\nhavsströmmar och klimatsystem som omger\r\nAntarktis har en avgörande effekt på den globala\r\nekologiska balansen. Kontinenten spelar en viktig\r\nroll som känslig indikator av klimatförändringarna\r\noch representerar ett unikt internationellt\r\nvetenskapligt laboratorium.</pre><pre>År 1988 slöts en mineralkonvention som skulle\r\nbegränsa exploateringen av Antarktis, men inget\r\nland har till dags datum ratificerat konventionen,\r\noch det står klart för allt fler att den är otillräcklig.\r\nFlera länder arbetar nu i stället på att få till stånd\r\nett permanent exploateringsförbud samt etablering\r\nav allomfattande miljöskyddsregler.</pre><pre>Min fråga är:</pre><pre>Tänker utrikesministern vidta några åtgärder för\r\natt Sverige aktivt skall medverka till ett totalt\r\nförbud mot exploateringen av Antarktis?</pre><pre>1990/91:109 av Gudrun Schyman (v) till\r\nsocialministern om åtgärder för att hindra svenska\r\nmän att utnyttja barn i Asien:</pre><pre>Västvärldens män håller på att förstöra en hel\r\ngeneration asiatiska barn. Den växande turismen\r\nhar drivit 100 000-tals barn in i prostitution. Många\r\när bara åtta nio år.</pre><pre>Pastor Ron O'Grady från Nya Zeeland leder en\r\ntreårskampanj för att stoppa västvärldens övervåld\r\nmot asiatiska barn. Hans första etapp i resan är\r\nSverige, eftersom han vet att svenska män åker till\r\nAsien och köper barn. Förutom att träffa\r\nfrivilligorganisationer av olika slag är syftet med\r\nkampanjen också att få regeringar i de länder som\r\nhan besöker att reagera.</pre><pre>Min fråga till socialministern är:</pre><pre>Vilka åtgärder tänker den svenska regeringen vidta\r\nför att inte svenska män skall utnyttja barn i Asien?</pre><pre>1990/91:110 av Kjell-Arne Welin (fp) till\r\nstatsministern om stadsrådens löner:</pre><pre>Sveriges riksdag är på väg att besluta om en\r\nfrysning av riksdagsledamöternas löner.\r\nLöneförhöjningar som redan gäller skall inte\r\nutbetalas. Skälet till beslutet är att en utebliven\r\nlöneförhöjning för riksdagsledamöterna skulle få\r\nutomordenligt stort symbolvärde för andra\r\nyrkesgruppers krav på lönehöjningar 1991, dvs. alla\r\nförväntas frivilligt avstå från löneökningar 1991.\r\nÖkningen av riksdagsarvodena var en\r\nkompensation för andras lönehöjningar 1990.\r\nStatsråden har redan under 1990 fått kraftigt höjda\r\nlöneökningar. För att förstärka symbolvärdet vore\r\ndet på sin plats att även statsråden avstod från sina\r\nlönehöjningar 1990. Redan utbetalda höjningar\r\nskall självfallet återbetalas.</pre><pre>Avser statsministern att verka för att statsrådens\r\nlöner återställs till 1989 års nivå och att redan\r\nutbetalda lönehöjningar för 1990 återbetalas?</pre><pre>1990/91:111 av Ragnhild Pohanka (mp) till\r\nstatsrådet Maj-Lis Lööw om klädesbidrag till\r\nasylsökande:</pre><pre>Vintern närmar sig och vi alla behöver varmare\r\nkläder.</pre><pre>De asylsökande som bor på förläggningar utan egen\r\nmöjlighet att laga mat får mindre än 30 kr. i\r\nfickpengar, och de som har tillgång till kök får ca 70\r\nkr. per dag för mat, resor, telefon, frimärken m.m.\r\nDessa blygsamma summor kan omöjligt räcka för\r\ninköp av varmare kläder. Då de asylsökandes\r\nväntetid fortfarande är lång behöver de flesta\r\nvarmare kläder för vintern. De stora grupperna\r\nasylsökande kommer från länder med ett betydligt\r\nvarmare klimat än vårt.</pre><pre>Är det sant att man inte längre beviljar\r\nschablonbidrag för vinterkläder till alla\r\nasylsökande, och i så fall varför?</pre><pre>1990/91:112 av Lennart Brunander (c) till statsrådet\r\nErik Åsbrink om idrotten och skatteomläggningen:</pre><pre>Skatteomläggningen som regeringen genomför\r\npåverkar oss alla. De flesta förlorar på\r\nomläggningen, några få vinner på den. De riktigt\r\nstora förlorarna är alla ideella föreningar som inte\r\nfår någon kompensation via inkomstskatten.</pre><pre>Västergötlands idrottsförbund har gjort en\r\nberäkning på vad skatteomläggningen kommer att\r\nkosta idrottsklubbarna i Västergötland. Enligt\r\ndenna beräkning blir kostnadsökningen beroende\r\nav skatteomläggningen 45 milj. kr., vilket innebär\r\n27 400 kr. per klubb. Den ekonomiska situationen\r\nför klubbarna är oftast besvärlig, redan innan\r\ndenna kostnadsökning. Idrottsklubbarnas\r\nekonomiska situation är mot denna bakgrund\r\nmycket allvarlig. Det vore rimligt att samhället gav\r\nidrotten en kompensation för dessa kostnader. Om\r\ninte detta sker är det stor risk för att en\r\nsamhällsnyttig verksamhet minskar.</pre><pre>Ett annat problem, som förstärks av vad som nu\r\nsker, är svårigheten att få människor att engagera\r\nsig ideellt, vilket är en förutsättning för att\r\nklubbarna skall kunna fungera.</pre><pre>Jag vill ställa följande fråga till finansministern:</pre><pre>På vilket sätt kommer regeringen att kompensera\r\nidrotten för de kostnadsökningar som\r\nskatteomläggningen förorsakar?</pre><pre>1990/91:113 av Carl Frick (mp) till\r\nkommunikationsministern om Öresundsbron:</pre><pre>''Bro över Öresund en katastrof'' var rubriken för\r\nen artikel i Dagens Nyheter den 17 oktober 1990.\r\nDoktorn vid Odense Universitet Peter Touborg har\r\ngjort beräkningar över vattenflödena i Stora Bält\r\nnär bron där är byggd. Han säger att bygget är\r\nbaserat på en gigantisk felberäkning. Han kan visa\r\natt saltvattentillströmningen kommer att minska\r\nmed 5 till 10 % mot tidigare beräknade 0,2 % enligt\r\nofficiella beräkningar.</pre><pre>Östersjön är ekologiskt utomordentligt känslig och\r\ntål inte förändringar av de slag som nu har\r\nberäknats, förutsatt att regeringen tycker att\r\nÖstersjöns ekologi är viktig. Doktor Touborg\r\nbefarar att torskfisket skall slås ut.</pre><pre>Vi har all anledning att tro att de beräkningar som\r\nnu har gjorts för Stora Bält har betydelse för\r\nÖresund.</pre><pre>Jag vill fråga Georg Andersson om han avser att\r\ngenomföra den sorts beräkningar som har gjorts för\r\nStora Bält ocskå för Öresundsbron. Jag förutsätter\r\natt de nya beräkningarna skall komma med i det\r\nslutliga bedömningsunderlaget för brobygget.</pre><pre>27 § Kammaren åtskildes kl. 22.25.</pre><pre>Förhandlingarna leddes</pre><pre>av talmannen fr.o.m. 1 § t.o.m. 3 § anf. 22 (delvis),</pre><pre>av förste vice talmannen fr.o.m. 3 § anf. 22 (delvis)\r\nt.o.m. 9 § anf. 51 (delvis),</pre><pre>av andre vice talmannen fr.o.m. 9 § anf. 51 (delvis)\r\nt.o.m. 10 § anf. 91 (delvis),</pre><pre>av tredje vice talmannen fr.o.m. 10 § anf. 91\r\n(delvis) t.o.m. 14 §,</pre><pre>av förste vice talmannen fr.o.m. 15 § anf. 119 t.o.m.\r\n16 §,</pre><pre>av andre vice talmannen fr.o.m. 17 § t.o.m. 19 §\r\nanf. 156 (delvis) samt</pre><pre>av tredje vice talmannen fr.o.m. 19 § anf. 156\r\n(delvis) t.o.m. 27 §.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}