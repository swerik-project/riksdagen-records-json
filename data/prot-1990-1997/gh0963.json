{"dokumentstatus":{"dokument":{"hangar_id":"2349329","dok_id":"GH0963","rm":"1993/94","beteckning":"63","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"63","slutnummer":"0","datum":"1994-02-18 00:00:00","systemdatum":"2005-10-27 13:39:34","publicerad":"1994-02-18 00:00:00","titel":"Riksdagens snabbprotokoll 1993/94:63 Fredagen den 18 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{3D121C2E-68B9-4BD1-A041-DA6E50AFFA76}","dokument_url_text":"http://data.riksdagen.se/dokument/GH0963/text","dokument_url_html":"http://data.riksdagen.se/dokument/GH0963","dokumentstatus_url_xml":"http://data.riksdagen.se/dokumentstatus/GH0963","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:63</div>\r\n<div class=\"sidhuvud_datum\">Fredagen den 18 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1993/94:83 om\r\nmedlemsförhandlingarna med EU</pre><pre>Anf. 1  Statsrådet ULF DINKELSPIEL (m):</pre><pre>Fru talman! Gudrun Schyman har frågat mig\r\nföljande om medlemskapsförhandlingarna med\r\nEU:</pre><pre>''1. Har regeringen för avsikt att i skriftlig form\r\noffentliggöra de resultat som hittills uppnåtts i\r\nförhandlingarna''</pre><pre>2. Är det riktigt att Sverige från EU fått juridiskt\r\nbindande försäkringar om att miljögarantin i\r\nRomfördragets artikel 100 A stycke 4, får tillämpas\r\nom EU inte kommit i kapp Sverige efter den\r\nfyraåriga övergångstiden?</pre><pre>3. På vilka områden har Sverige fått permanenta\r\noch juridiskt hållbara undantag?</pre><pre>4. Har regeringen också för avsikt att inför\r\nallmänheten redovisa de krav man släppt under\r\nförhandlingarnas gång?''</pre><pre>Regeringen har alltsedan förhandlingarna om\r\nmedlemskap började förberedas och under hela\r\nprocessens gång bemödat sig om att visa största\r\nmöjliga öppenhet. Därför har regeringen också i ett\r\nutförligt pressmaterial samt i riksdagen redovisat\r\nde resultat som hittills uppnåtts. Detta gäller inte\r\nminst resultatet av det betydelsefulla\r\nförhandlingsmötet den 21 december, då flera\r\nviktiga frågor fick tillfredsställande lösningar, och\r\nvars innehåll genom medierna gjorts tillgängligt för\r\nallmänheten. I den mån det, som Gudrun Schyman\r\nhävdar, ''florerar olika myter och oklarheter'' kring\r\nde hittillsvarande resultaten, vågar jag därför påstå\r\natt detta knappast kan bottna i brist på information\r\nfrån regeringens sida. Vad beträffar informationen\r\ntill riksdagen har jag regelbundet under\r\nförhandlingarnas gång redovisat hur arbetet\r\nframskridit, och jag avser givetvis även\r\nfortsättningsvis vid återkommande tillfällen lämna\r\nsådan information.</pre><pre>Som komplettering till denna löpande rapportering\r\nom hur förhandlingarna fortskrider, kommer\r\nregeringen i direkt anslutning till förhandlingarnas\r\navslutande att ge ut en departementspromemoria\r\nmed en redovisning av EU-medlemskapets\r\ninnebörd med tonvikt på en presentation av\r\nförhandlingsresultatet. Arbetet med denna\r\npromemoria har redan inletts.\r\nDepartementspromemorian kommer att\r\nremissbehandlas för att så småningom läggas till\r\ngrund för regeringens proposition om EU-\r\nmedlemskap. En mer lättillgänglig populärversion\r\nkommer också att utarbetas i anslutning till\r\nförhandlingarnas avslutande. Ingen behöver\r\nsåledes tvivla på att regeringen kommer att lämna\r\nen fullständig redovisning av det samlade\r\nförhandlingsresultatet.</pre><pre>Så till Gudrun Schymans andra fråga angående den\r\ns.k. miljögarantin.</pre><pre>Sverige kan som EU-medlem, på samma sätt som\r\növriga medlemsländer, använda artikel 100 a, p 4.\r\nDetta innebär en möjlighet att behålla strängare\r\nnationella regler än de gemensamt beslutade. En\r\nviktig beståndsdel i den framförhandlade lösningen\r\när just att säkra att Sverige, som en sista utväg, kan\r\nanvända artikel 100 a, p 4.</pre><pre>I korthet innebär överenskommelsen att för de\r\ndelar av kemikalieområdet där Sverige har\r\nsträngare regler skall gemenskapen se över sin\r\nlagstiftning inom en fyraårsperiod, under vilken\r\nSverige kan behålla sina nuvarande regler. I en\r\ngemensam förklaring som binder samtliga parter\r\nanges att denna översyn skall avslutas under\r\nfyraårsperioden. Vidare anges syftet för översynen,\r\nnämligen bibehållande av kandidatländernas\r\nskyddsnormer. Detta innebär att översynen\r\nkommer att inriktas på en anpassning av gällande\r\nEG-regler till en högre gemensam skyddsnivå med\r\nutgångspunkt i bl.a. EU:s ambitiösa\r\nmiljöhandlingsprogram. Sverige deltar som ny EU-\r\nmedlem fullt ut i såväl översynen som beslutet.\r\nSkulle översynen av någon anledning inte leda till\r\nönskat resultat befinner sig Sverige just i den\r\nsituation som avses i artikel 100 a, p. 4. Den s.k.\r\nmiljögarantin kan då åberopas. I den gemensamma\r\nförklaringen bekräftas att hela EG:s regelverk är\r\ntillämpligt vid övergångsperiodens slut, dvs. även\r\nartikel 100 a, p 4. Till yttermera visso konstaterade\r\nett enigt ministermöte att målet i processen är att\r\nfatta ett beslut. Detta innebär att tillämpningen av\r\nmiljögarantin underlättas.</pre><pre>Vad gäller den tredje frågan om permanenta och\r\njuridiskt hållbara undantag vill jag till att börja med\r\nbetona att Sverige sökt medlemskap i EU inte för\r\natt uppnå undantag utan för att inträda i ett\r\nsamarbete byggt på ett enhetligt regelverk som vi\r\nsjälva kommer att vara med om att utveckla. Detta\r\nger oss möjlighet att tillsammans med andra\r\neuropeiska länder säkerställa ett reellt inflytande\r\npå områden där vi till följd av\r\ninternationaliseringen och vårt beroende av\r\nutvecklingen i Europa annars skulle ha svårt att\r\nhävda oss.</pre><pre>Detta är vår utgångspunkt. Men självfallet har vi i\r\nsamband med vårt inträde i detta förpliktande\r\nsamarbete, liksom de övriga kandidatländerna,\r\nbehov av övergångsarrangemang och andra\r\nsärskilda lösningar. Det är vidare självklart att de\r\nsärordningar i form av avsteg från regelverket vi på\r\nolika områden förhandlar fram kommer att vara\r\njuridiskt förankrade och i slutändan återspeglas i\r\nanslutningsfördraget. Någon osäkerhet om vad vi\r\nhar uppnått kommer alltså inte att råda.</pre><pre>Vad gäller den deluppgörelse som träffades den 21\r\ndecember kan lösningen beträffande normer för\r\nhälsa/miljö/säkerhet ses som en stor framgång i det\r\natt EU-sidan erkänner att vi i vissa fall har\r\nsträngare skyddsnormer som vi kan behålla och\r\nsom EU dessutom skall sträva mot.</pre><pre>Klarläggandena vid ministermötet den 21\r\ndecember rörande monopolfrågan och den svenska\r\nkollektivavtalsmodellen innebär en bekräftelse på\r\natt det svenska detaljhandelsmonopolet respektive\r\nkollektivavtalssystemet inte står i strid med EG-\r\nrätten.</pre><pre>Lösningen av snusfrågan är däremot ett permanent\r\nundantag från EG-reglerna.</pre><pre>På Gudrun Schymans fjärde fråga om regeringen\r\ntänker redovisa de krav Sverige har släppt under\r\nförhandlingarnas gång är mitt svar att\r\nförhandlingsuppgörelserna redan framgår av de\r\nlöpande pressmeddelandena och av annan\r\ninformation som lämnats om förhandlingarna.\r\nLikaså kommer det självklart att framgå av såväl\r\nden kommande departementspromemorian som\r\npropositionen liksom av själva\r\nanslutningsfördraget vad de olika deluppgörelserna\r\ninnebär. Alla positionspapper har dessutom gjorts\r\ntillgängliga allteftersom de har överlämnats till EU-\r\nsidan, och det ger var och en möjlighet att jämföra\r\ndessa med förhandlingsresultaten.</pre><pre>En ytterligare synpunkt: Varje försök från\r\nregeringens sida att söka dölja de kompromisser\r\nsom på olika punkter har uppnåtts vore givetvis\r\nfåfänga. Det ligger heller inte i regeringens\r\nintresse. Tvärtom vill vi för svenska folket förklara\r\noch vinna stöd för de kompromisser som träffats\r\nunder förhandlingarnas gång. Jag är övertygad om\r\natt de flesta svenskar inser att ett givande och\r\ntagande är nödvändigt i en så omfattande\r\nförhandling som denna.</pre><pre>Anf. 2  GUDRUN SCHYMAN (v):</pre><pre>Fru talman! Jag skall be att få tacka statsrådet\r\nDinkelspiel för svaret.</pre><pre>Jag önskar att varje försök från regeringens sida att\r\ndölja kompromisser skulle vara fåfänga. Jag\r\nhoppas att det kommer att bli så. Men jag hävdar\r\natt det krävs ett väldigt detektivarbete för att\r\nkomma åt vad som egentligen har hänt. Jag tycker\r\ninte att regeringen lever upp till den öppenhet som\r\nregeringen förespråkar. Jag tycker också att svaren\r\npå frågorna är ett bevis för det.</pre><pre>Låt oss se på frågorna om alkoholmonopolens och\r\nkollektivavtalens ställning. Det hänvisas till ett par\r\nbrev. Det är brev som inte har redovisats öppet,\r\nåtminstone inte till riksdagens ledamöter -- mer än\r\nmöjligen i efterhand till EU-delegationen. I breven\r\nframgår det att ministrarna inte anser att Sveriges\r\nregler strider mot EG-rätten. Är detta juridiskt\r\nbindande, Ulf Dinkelspiel? Är ett par brev som\r\nuttrycker ministrarnas åsikter juridiskt bindande?\r\nEnligt min uppfattning är det ändå EG-domstolen\r\nsom kommer att avgöra dessa frågor. Även om\r\nkommissionen eller ministerrådet inte har för\r\navsikt att anmäla Sverige kan ju andra göra det,\r\nt.ex. företag eller andra intresserade. Utfallet\r\nkommer till syvende och sist att beslutas av EG-\r\ndomstolen. Det har hänt tidigare att EG-domstolen\r\nhar kört över ministerrrådet. Det hände t.ex. vid de\r\nförsta skrivningarna om EES-avtalet.</pre><pre>Så till frågan om miljögarantin. Jag har försökt att\r\nreda ut vad överenskommelsen och den allmänna\r\ndeklarationen egentligen innebär. Det har inte\r\nheller varit lätt. Överenskommelsen har inte\r\nfunnits tillgänglig i översättning. Vi har med hjälp\r\nav efterforskningar från Vänsterpartiets kansli\r\nkommit över själva dokumentet och själva översatt\r\ndet till svenska. I den gemensamma deklarationen\r\nstår det att Sverige och alla andra medlemsländer i\r\nprincip skall följa de regler som finns inom den\r\neuropeiska unionen. Det skall vi naturligtvis göra.\r\nMen jag har svårt att se hur detta kan presenteras\r\nsom en förhandlingsframgång.</pre><pre>Det finns ingenting i dokumentet som säger att\r\nSverige har fått bindande försäkringar om att få\r\nbehålla sina högre normer på miljösidan om EU:s\r\nmedlemsländer inte har kommit upp på samma nivå\r\nsom Sverige. Menar Ulf Dinkelspiel att\r\ndokumentet, där inte ens paragrafernas namn och\r\nnummer nämns, innebär att Sverige har fått\r\nbindande försäkringar om att miljögarantin i\r\nRomfördragets artikel 100 a, stycke 4, kommer att\r\ngälla? Det är allså fråga om att vi inte skall behöva\r\nförsämra våra regler. Den här artikeln har aldrig\r\ntidigare varit uppe i domstolen för avgörande. Det\r\när vanskligt att veta hur det kommer att gå.</pre><pre>Jag ställde frågan på vilka områden Sverige har fått\r\npermanenta och juridiskt hållbara undantag. Vad\r\njag kan utläsa av svaret är att Sverige har fått detta\r\ni ett avseende, nämligen i fråga om snuset. Det är\r\nden förhandlingsframgång som man kan\r\ndokumentera och möjligen slå sig för bröstet för --\r\nom man tycker att det är något oerhört viktigt. Men\r\ni fråga om miljön, kollektivavtalen och\r\nalkoholmonopolens ställning kan jag inte utläsa av\r\nde dokument som jag har fått forska mig fram till\r\natt Sverige har fått bindande, juridiskt hållbara,\r\nförsäkringar om att få tillämpa undantag i dessa\r\nfrågor. Jag skulle vilja ha ett rakt svar från Ulf\r\nDinkelspiel, dvs. ett ja eller ett nej.</pre><pre>Vidare har vi frågan om viljan till öppenhet. Vad\r\njag kan förstå innebär den att när förhandlingarna\r\när färdiga kommer man att redovisa vad som har\r\nhänt. Men man kommer inte att redovisa vad som\r\nhänder under resans gång. Man kommer inte att\r\nredovisa när man släpper på vissa\r\nförhandlingspositioner. Det kommer att bli ett\r\npaket när det hela är färdigt. Då skall det bli\r\nmöjligt, säger Ulf Dinkelspiel, för var och en att\r\nforska i papperen och jämföra innehållet med\r\nutgångsbuden.</pre><pre>Men vore det inte bättre att regeringen tog sitt\r\nansvar och redovisade öppet och klart: ''Här hade\r\nvi en utgångsposition, men vi fick backa där.''\r\nRegeringen får gärna göra det under den tid\r\nförhandlingarna pågår. Det skulle underlätta för\r\npressen. Åtminstone hittills har pressen slaviskt\r\nföljt Utrikesdepartementets pressmeddelanden\r\noch framställt hela förhandlingsomgången som en\r\nenda stor framgång. Innan jul presenterades det\r\nhela som att tomten verkligen varit framme och gett\r\noss stora fina julklappar lagom till jul.</pre><pre>Jag tror att det kan bli ett bakslag i den allmänna\r\nopinionen, och jag tror att misstroendet kan växa\r\ninför regeringens sätt att sköta frågan. Vi vet att det\r\nmisstroendet finns hos många, inte minst med\r\nutgångspunkt i redogörelserna av\r\nkonsekvensanalyserna och sammansättningen av\r\nvilka som har deltagit. Vi kommer in på de frågorna\r\ni nästa debatt.</pre><pre>Jag efterlyser fortfarande en större öppenhet och\r\nen större ärlighet. Jag vill ha klara besked: Vilka\r\nandra permanenta och juridiskt bindande undantag\r\nhar Sverige uppnått förutom för snuset?</pre><pre>Anf. 3  HANS GÖRAN FRANCK (s):</pre><pre>Fru talman! Också jag tackar statsrådet för svaret.\r\nI detta inlägg kommer jag att uppehålla mig vid min\r\nförsta fråga, nämligen vilka bindande undantag\r\nsom Sverige kan komma att uppnå.</pre><pre>I den här delen uppfattar jag statsrådets svar så, att\r\nSverige inte sökt medlemskap i EU för att uppnå\r\nundantag. Det står så på s. 4 i det skrivna svaret.\r\nMan skall alltså finna sig i det som\r\nMaastrichtavtalet föreskriver och det som i övrigt\r\nleder till de förpliktelser som kommer att ankomma\r\npå Sverige i händelse av medlemskap.</pre><pre>I nästa stycke i svaret står det att det rör sig om att\r\nåstadkomma vissa övergångsarrangemang. På en\r\nenda punkt, vilket Gudrun Schyman redan berört,\r\nanvänder statsrådet uttrycket undantag -- inte\r\nbindande undantag, men permanent undantag --\r\nnämligen i den i och för sig inte särskilt viktiga\r\nfrågan om snuset.</pre><pre>I min interpellation tar jag upp fem olika punkter\r\ndär jag belyser områden som verkligen är viktiga att\r\nfå undantag på. Med undantag menar jag undantag\r\nav den karaktär som danskarna uppnådde i\r\nförhandlingarna med EU. Det är undantag av det\r\nslag som England uppnådde, vilket jag i och för sig\r\ntyckte var beklagligt. Undantaget rörde nämligen\r\nden sociala dimensionen. Men de danska\r\nundantagen som gällde försvaret, utrikespolitiken,\r\nde rättsliga frågorna om att inte tvingas bli\r\nmedborgare i EU osv. är viktiga undantag. Men\r\nundantag med en sådan konstruktion är det här inte\r\nfråga om. Det är helt klart. Sverige får inga\r\nundantag. Sverige eftersträvar inte heller några\r\nundantag. Det kommer att spela en stor roll i den\r\nfortsatta debatten när detta redan nu kan sägas vara\r\nklarlagt.</pre><pre>Jag anser alltså att det behövs undantag. För det\r\nförsta behövs det undantag vad gäller rätten att föra\r\nen alliansfri politik syftande till neutralitet i krig.\r\nFör det andra behövs det undantag för rätten att stå\r\nutanför valutaunionen, där EU:s centralbank får en\r\nstyrande och dominerande funktion. För det tredje\r\nbehövs det undantag för rätten att oinskränkt\r\nupprätthålla den svenska offentlighetsprincipen\r\nsom är grundläggande för vår demokrati. För det\r\nfjärde behövs det undantag för rätten att\r\nupprätthålla en självständig och kvalificerad miljö-\r\noch regionalpolitik. Slutligen, för det femte,\r\nbehövs det undantantag för att upprättahålla en\r\narbetsrätts- och välfärdslagstiftning som värnar om\r\nlöntagarna, arbetslösa kvinnor och flyktingar.</pre><pre>Det är viktigt att nu konstatera att vi inte får\r\nundantag på dessa fem centrala punkter.</pre><pre>Anf. 4  Statsrådet ULF DINKELSPIEL (m):</pre><pre>Fru talman! Alla de förhandlingskrav som Sverige\r\nhar framfört -- de är väl preciserade och\r\ndefinierade -- har lagts fram efter samordning och\r\ndiskussion också med de övriga partierna i\r\nriksdagen som stöder den svenska ansökan om\r\nmedlemskap. Det innebär att de förhandlingskrav\r\nvi har framfört har en mycket bred partipolitisk\r\nförankring.</pre><pre>Naturligtvis kan Hans Göran Franck, Gudrun\r\nSchyman eller någon annan ha enskilda önskemål\r\npå enskilda punkter. Om allas önskemål på alla\r\npunkter skulle tillgodoses skulle inte Sveriges\r\nintresse kunna tillgodoses. Vi hade aldrig kunnat\r\nenas om att precisera en gemensam\r\nförhandlingsposition. Jag upprepar: Det finns en\r\nbred partipolitisk enighet bakom varje enskilt\r\nförhandlingskrav som framförts. Det är mot dessa\r\nförhandlingskrav som resultaten skall mätas.</pre><pre>De resultat som hittills uppnåtts i förhandlingarna\r\nhar mycket väl mottagits -- på mycket goda grunder\r\nmed mitt sätt att se. I mycket stor utsträckning --\r\nvisserligen inte på alla punkter -- har vi fått gehör\r\nför våra förhandlingskrav. Samtidigt skall vi har\r\nklart för oss att mycket av arbetet återstår.\r\nExempelvis återstår några av de tyngsta\r\nförhandlingsfrågorna. Liksom tidigare menar jag\r\natt vi måste nalkas dessa frågor med klart\r\ndefinierade förhandlingskrav och klart definierade\r\nsvenska intressen. Men vi skall samtidigt vara\r\nmedvetna om att också EU har intressen att\r\nbevaka. I varje förhandling måste vi vara inställda\r\npå ett givande och tagande; det gäller även denna.</pre><pre>Gudrun Schyman upprepar sin fråga om på vilka\r\nområden Sverige har fått permanenta undantag av\r\nolika slag. Jag kan bara hänvisa till det svar jag\r\nredan givit, som är ett precist svar på frågan.</pre><pre>Fru talman! Det väsentliga är ju inte i vilken form\r\nett undantag har givits. Det väsentligt är inte heller\r\nvilken etikett man ger en lösning på ett enskilt\r\nområde. Det väsentliga är att våra svenska\r\nintressen och förhandlingskrav har tillgodosetts.</pre><pre>Låt mig ta upp några av de frågor som Gudrun\r\nSchyman och Hans Göran Franck ställer. ad\r\ngäller kollektivavtalen har vi inte i formell mening\r\nförhandlat fram något undantag från EG-rätten.\r\nDet vi efterfrågat och erhållit är ett klarläggande\r\nsom bekräftar vår uppfattning att det svenska\r\nkollektivavtalssystemet ligger väl i linje med vad\r\nsom förutses i Maastrichtfördragets sociala\r\nprotokoll. Detta är det avgörande. Det är\r\navgörande för arbetsmarknadens parter att Sverige\r\nkan fortsätta med sin svenska\r\narbetsmarknadsmodell. Detta finns nu\r\ndokumenterat i en skriftväxling mellan den svenska\r\narbetsmarknadsministern och den ansvarige\r\nkommissionsledamoten Flynn. Det blir en del av\r\nfördragsverket. Därmed har vi en bekräftelse på att\r\nvi kan fortsätta med vår modell.</pre><pre>På miljöområdet finns det väldigt många olika\r\nlösningar. Tekniska lösningar växlar från område\r\ntill område. Vad gäller miljögarantin finns det en\r\nutförlig redovisning i det svar som jag lämnat. Det\r\ninnebär en fyraårig övergångsperiod under vilken\r\nEG/EU skall se över sina regler med sikte på en\r\nhöjning. Sverige skall delta i de beslut som skall\r\nfattas under perioden. Det ger oss i sin tur en grund\r\nför att åberopa den s.k. miljögarantin. Att den\r\nartikeln inte nämns är lika naturligt som att inga\r\nandra artiklar nämns. Det finns massor av artiklar.</pre><pre>Men det väsentliga för oss är att hela regelverket\r\ntillämpas. Sist och slutligen är detta en\r\ntolkningsfråga i domstolen. Gudrun Schyman har\r\nrätt när hon säger att man sist och slutligen aldrig\r\nkan veta hur en domstol ställer sig; det har jag\r\nockså sagt. Men hela utgångspunkten för arbetet\r\noch inriktningen av det är att inga normer skall\r\nsänkas. Jag kan icke för ett ögonblick tänka mig när\r\nden här frågan aktualiseras i början av 2000-talet --\r\nom den över huvud taget aktualiseras -- att\r\ndomstolen skulle inta en annan linje.</pre><pre>Låt mig komma till öppenheten! För det första\r\nredovisas vartenda förhandlingskrav utåt. För det\r\nandra förstår jag inte vad Gudrun Schyman menar\r\nnär hon frågar: Varför redovisar ni inte under\r\nresans gång? Varenda gång vi har nått en\r\növerenskommelse har vi utåt exakt redovisat vilka\r\nresultat som uppnåtts. Vi har också diskuterat\r\nresultaten mot bakgrund av de offentliggjorda\r\nförhandlingskrav som ligger på bordet. Det står var\r\noch en fritt att dessutom kontrollera dessa\r\nuppgifter. Handlingarna finns till hands. Jag anser\r\natt det ligger i svenskt intresse att visa största\r\nmöjliga öppenhet. Det har vi konsekvent strävat\r\nefter i förhandlingarna. Det är enbart Gudrun\r\nSchyman och några henne närstående som ständigt\r\nkackar och säger att det inte föreligger någon\r\nöppenhet. Jag påstår att ingen förhandling har förts\r\nmed större öppenhet än just denna.</pre><pre>Anf. 5  GUDRUN SCHYMAN (v):</pre><pre>Fru talman! Vi är oense om öppenheten och om\r\nvilligheten att på ett mera problematiserat sätt\r\nframlägga fakta i målet. Förhandlingsresultaten i\r\nslutet av december har rapporterats, men de har\r\ninte diskuterats och framför allt inte analyserats i\r\nEU-delegationen. Det skulle vara bra om man\r\nkunde gå igenom vilka utgångsbud vi hade, vad vi\r\nfick backa på och vad vi har förlorat och vunnit etc.</pre><pre>Ulf Dinkelspiel säger att det inte spelar någon roll\r\nvilken utformning undantagen har, utan att det\r\nväsentliga är resultaten. Jag håller inte med om det.\r\nDet väsentliga är ju att de undantag som den\r\nsvenska regeringen formulerar blir juridiskt\r\nbindande, eftersom det är EU-domstolen som\r\nslutgiltigt avgör -- det är vi överens om.</pre><pre>Det är därför som det är nödvändigt att\r\nundantagen, som man vill skall vara giltiga också\r\nefter år 2000, formuleras på ett sådant sätt att de\r\nuppfattas som juridiskt bindande. Annars kan man\r\nkomma överens om vad som helst, och EU-\r\ndomstolen kommer i alla fall att avgöra, på samma\r\nsätt som när den prövar överenskommelsernas\r\ngiltighet i förhållande till rådande lagstiftning och\r\nkonkurrensregler. Det är ingenting värt om\r\nundantagen inte är utformade på ett sådant sätt att\r\nde är juridiskt bindande.</pre><pre>Jag förstår av Ulf Dinkelspiels både första och\r\nandra svar att Sverige inte har fått några juridiskt\r\nbindande undantag för mer än snuset. Vi har inte\r\nfått några undantag vad gäller miljösidan,\r\nkollektivavtalens ställning, detaljmonopolets\r\nställning, utrikes- ochsäkerhetspolitiken, dvs.\r\nalliansfriheten, eller det sista steget i det\r\nekonomiska samarbetet, dvs. att gå över till\r\ngemensam valuta och gemensam riksbank.</pre><pre>Detta förvånar inte mig, eftersom hela\r\nkonstruktionen bygger på att medlemsländerna går\r\nin och accepterar de regler som finns och accepterar\r\nden långsiktiga politiska målsättningen i unionen,\r\nnämligen att det skall vara gemensamma regler\r\növerallt och att konstruktionen skall vara den att\r\ninga länder kan fatta andra eller avvikande\r\npolitiska beslut.</pre><pre>Detta förvånar mig alltså inte, men det är mycket\r\nmärkligt att man inte kan säga det rakt ut. Vad\r\ngäller t.ex. alliansfriheten kunde man säga att man\r\ntycker att det är bättre att Sverige går in i en\r\nmilitärallians tillsammans med EU:s\r\nmedlemsländer och att man därför säger ja till det\r\nhär, i stället för att säga att neutralitetspolitiken är\r\nförenlig med ett medlemskap. Ingen tror på det.\r\nSäg att Sverige som medlemsland naturligtvis måste\r\ngå alla stegen i det ekonomiska och monetära\r\nsamarbetet. Säg det rakt ut, och säg att ni tycker att\r\ndet är bra! Men försök inte få oss att tro att ni skall\r\nkunna snirkla er förbi det!</pre><pre>Anf. 6  HANS GÖRAN FRANCK (s):</pre><pre>Fru talman! Jag vill gärna citera en mycket aktad\r\noch välkänd internationalist, nämligen Frank\r\nBarnaby, f.d. chef för Sipri. På frågan om Sverige\r\nkan bli medlem i EU utan att också bli medlem i\r\nmilitäralliansen VEU svarar han: ''I praktiken är\r\ndet helt uteslutet. Syftet med EU är att integrera\r\nEuropa. Om Sverige går med kommer det att\r\nutsättas för ett enormt tryck att också integrera\r\nutrikes- och säkerhetspolitiken, dvs försvaret. Allt\r\nannat som sägs är politisk propaganda!''</pre><pre>Ulf Dinkelspiel yttrade i sitt inledningsanförande i\r\nfebruari att Sverige vill delta fullt ut i den\r\ngemensamma utrikes- och säkerhetspolitiken inom\r\nunionens ram, och att Sverige inte tänker hindra\r\nunionens utveckling mot gemensam försvarspolitik\r\noch gemensamt försvar. Med det uttalandet har vi\r\nde facto avsagt oss vår möjlighet att inlägga veto i\r\nframtiden.</pre><pre>Det vore nästan bättre att mera öppet säga att det\r\negentligen är detta man vill; att överge\r\nneutralitetspolitiken. Man har vissa problem med\r\nopinionen, men det är i själva verket dithän man\r\nsyftar. Det här är en central fråga.</pre><pre>Ulf Dinkelspiel talar mycket om att det råder en\r\nbred enighet om detta. Den viktiga frågan är\r\nfaktiskt inte vad partierna säger, utan det\r\navgörande är vad svenska folket tycker om det här.\r\nJag kan bara konstatera att 50 % av de\r\nsocialdemokratiska väljarna fortfarande i huvudsak\r\ndelar de uppfattningar som jag har framfört här i\r\ndag. Det är bara en av fem socialdemokrater som\r\ngillar den uppläggning som Ulf Dinkelspiel\r\nförespråkar.</pre><pre>Anf. 7  INGELA MÅRTENSSON (fp):</pre><pre>Fru talman! Jag hade tänkt delta i den följande\r\ndebatten om offentlighetsprincipen, men eftersom\r\nUlf Dinkelspiel är ansvarig för förhandlingarna\r\nmed EU vill jag passa på att ställa en fråga redan\r\nnu.</pre><pre>De frågor som Hans Göran Franck och Gudrun\r\nSchyman har tagit upp är mycket viktiga, dvs. om\r\nmiljön, säkerhetspolitiken osv. När det gäller\r\nsäkerhetspolitiken finns det olika uppfattningar,\r\nsom har företrätts bland de olika partierna, men när\r\ndet gäller offentlighetsprincipen är ju alla ense om\r\natt vi inte skall förändra förhandlingsprinciperna.\r\nUlf Dinkelspiel har också här i kammaren sagt att\r\nförhandlingsprincipen inte är förhandlingsbar.\r\nSamtidigt betonas i svaret att samarbetet bygger på\r\nett enhetligt regelverk.</pre><pre>Jag vill återkomma till EG-rätten när det gäller\r\noffentlighetsprincipen och integritetsskyddet. Jag\r\nvet att den frågan ännu inte har avgjorts i\r\nministerrådet, men man avser att fatta beslut i\r\nfrågan. Då undrar jag: Kommer vi också bara att\r\nfå lov att svälja detta? Eller har det kommit upp i\r\nförhandlingarna att vi på något vis kan garanteras\r\nen särbestämmelse framöver, om EU:s ministerråd\r\nantar det förslag till EG-direktiv som har legat en\r\nlängre tid? I så fall kan vi inte behålla\r\noffentlighetsprincipen såsom den gäller i dag, utan\r\nvi måste ändra i tryckfrihetsförordningen. Kan vi få\r\nen särbestämmelse, eller är det kört nu?</pre><pre>Anf. 8  Statsrådet ULF DINKELSPIEL (m):</pre><pre>Fru talman! Låt mig först svara på Ingela\r\nMårtenssons fråga. Vi har precis samma\r\nuppfattning i fråga om offentlighetsprincipen. Den\r\nligger fast, och den kommer att ligga fast när\r\nSverige är medlem av den europeiska unionen. Det\r\nsade jag i öppningsdeklarationen den 1 februari. Vi\r\ndiskuterar nu tillsammans med de övriga nordiska\r\nländerna hur vi i en eller annan form skall ge\r\nuttryck för detta, utan att för den skull hamna i en\r\nsådan situation att EU:s instanser tolkar vår\r\ntillämpning av offentlighetsprincipen. Det gör vi\r\nsjälva. Detta är en nationell lagstiftning.</pre><pre>Något enhetligt regelverk eller motsvarande regler\r\nom offentlighetsprincipen finns inte i andra länder.\r\nDet är varje lands nationella ensak att utforma\r\nreglerna på det här området. Vissa frågor\r\ndiskuteras, typ integritetsskyddet, som Ingela\r\nMårtensson tar upp, och där kan det bli fråga om\r\nförändringar i sekretesslagstiftningen, men några\r\ngrundlagsändringar är icke aktuella för vår del. Det\r\när vi själva som beslutar om vi av någon anledning,\r\nnu eller i framtiden, vill göra ändringar -- som i\r\nfråga om barnpornografi, där detta har\r\naktualiserats. EG kan icke påtvinga oss regler.</pre><pre>Det pågår en diskussion om integritetsskyddet i\r\nEG, men det dröjer ett bra tag innan detta kommer\r\nfram, enligt mina informationer. Det sannolika är\r\natt vi får vara med och diskutera frågan när vi blir\r\nmedlemmar. I annat fall får vi göra det i form av ett\r\ninterimsarrangemang eller liknande. På ett eller\r\nannat sätt kommer vi alltså att medverka i\r\nprocessen, men om vi inte är medlemmar har vi\r\nicke samma formella möjligheter att påverka\r\nprocessen -- låt vara att vi sist och slutligen formellt\r\nmåste anta eller förkasta förslag när vi är\r\nmedlemmar.</pre><pre>Hans Göran Franck säger att Frank Barnaby har\r\nsagt att vi kommer att tvingas in i en militärallians.\r\nMen det är svenska folket -- svensk regering och\r\nsvensk riksdag -- som suveränt beslutar! Varken\r\nFrank Barnaby, någon annan eller EU kan tvinga\r\noss in i detta samarbete.</pre><pre>Hans Göran Franck refererar vad jag sade den 1\r\nfebruari om att vi accepterar fullt ut att delta i EU:s\r\ngemensamma utrikes- och säkerhetspolitik. Ja, så\r\när det! Det är ett svenskt intresse, och en bred\r\nmajoritet i riksdagen, inklusive Hans Göran\r\nFrancks eget parti, står bakom det. Det gäller också\r\ndetta att vi icke kommer att ställa oss i vägen för\r\nen utveckling av en gemensam försvarspolitik. Det\r\nsade vi då, och det står vi fast vid.</pre><pre>Varför refererar Hans Göran Franck inte det som\r\njag också sade den 1 februari, nämligen att den\r\nmilitära alliansfriheten består alltjämt? Det är ju\r\nden andra sidan av myntet. Det är ju vårt sätt att\r\nuttryckligen förklara att vi på den här punkten\r\nkommer att stå utanför, såsom läget nu är, och det\r\när svensk regering och svensk riksdag som suveränt\r\nbeslutar i denna fråga. Ingen kan tvinga oss in.</pre><pre>De två tidigare kabinettssekreterarna i\r\nUtrikesdepartementet Sverker Åström och Leif\r\nLeifland har särskilt studerat dessa frågor, och i en\r\nartikel i Dagens Nyheter i dag bekräftar de denna\r\ntolkning. Det är för övrigt den tolkningen som\r\nockså speglas i Danmarks fall.</pre><pre>Gudrun Schyman säger att vi inte har några\r\njuridiskt bindande undantag eller möjligheter att\r\nfortsätta. Jo, men det viktiga är ju att vi kan\r\nfortsätta och att detta reflekteras i fördraget. Om\r\ndet nu på miljöområdet sägs att Sverige kan behålla\r\nsina regler för asbest, för klorerade lösningsmedel\r\neller för andra farliga ämnen, är ju det väsentliga\r\natt EU har gjort den tolkningen att reglerna ger oss\r\nmöjligheter att fortsätta. Jag förstår att det\r\nmöjligen kan vara en besvikelse för Gudrun\r\nSchyman att vi har nått förhandlingsframgångar på\r\npunkter där ni gång på gång har sagt att Sverige\r\nkommer att lägga sig platt. Men det förändrar\r\ningenting i själva sakfrågan.</pre><pre>Gudrun Schyman talar apropå Systembolaget om\r\nett brev som uttrycker ministrarnas uppfattning.\r\nMen det är kommissionen, i egenskap av\r\nrättsvårdande instans, som på den här punkten har\r\ngjort ett uttalande. Det är detta uttalande som\r\ngäller och som är vägledande också i framtiden.</pre><pre>Anf. 9  GUDRUN SCHYMAN (v):</pre><pre>Fru talman! Jag har läst uttalandet från\r\nkommissionen, och vad man säger är att dess\r\nuppfattning är att de regler som vi har inte är\r\noförenliga med EG:s regler. Men både Ulf\r\nDinkelspiel och jag vet att detta slutgiltigt kommer\r\natt avgöras i EU-domstolen.</pre><pre>Samma sak gäller frågorna om våra undantag\r\nbeträffande miljöreglerna.</pre><pre>Detta kommer slutgilitgt att avgöras av EU-\r\ndomstolen. Därför är det nödvändigt att ha\r\njuridiskt bindande undantag. Annars kan man inte\r\nsäga att det är undantag. Det är\r\növergångsbestämmelser. Vi vet inte vad som\r\nhänder på miljösidan om fyra år, när det skall\r\nförhandlas igen. Det är EU-domstolen som\r\nslutgiltigt kommer att avgöra detta.</pre><pre>Frågan om bibehållen alliansfrihet eller neutralitet\r\när intressant. Den rapport som Sverker Åström och\r\nLeif Leifland har lagt fram är också intressant. Den\r\nhar blivit mycket kritiserad från många olika håll;\r\ndet vet säkert Ulf Dinkelspiel. Så här skrev Sverker\r\nÅström på samma tema för två år sedan:</pre><pre>''Om Sverige blir medlem i EG kommer vi\r\nsjälvfallet att lojalt delta i det långtgående utrikes-\r\noch säkerhetspolitiska samarbetet. Därmed\r\nbekräftas ytterligare att neutraliteten är\r\növerspelad. Vi har begivit oss längre ut på spången.\r\nEG accepterar inga neutrala medlemmar. Att det\r\nmed tiden blir ett försvarssamarbete framgår klart\r\nav Maastrichtkommunikén''.</pre><pre>Detta skrevs i december 1991. Det som han\r\npåpekade då var alldeles riktigt. Nu säger han att\r\nneutraliteten kanske har spelat ut sin roll.</pre><pre>Vi kommer här att få höra att den svenska\r\nneutralitetspolitiken, som vi själva kan definiera,\r\ndefinieras på ett sådant sätt att den inte står i strid\r\nmed ett medlemskap i en militärallians. Så kommer\r\ndet att låta utåt. Det vore ärligare och mer\r\nrenhårigt att säga: Ett medlemskap innebär också\r\nett medlemskap i en militärallians. Det tycker vi är\r\nbra, eftersom vi inte tycker att neutralitetspolitiken\r\nlängre spelar någon roll.</pre><pre>Då kan alla vi som tycker att neutralitetspolitiken\r\när en mycket viktig del i den svenska\r\nsäkerhetspolitiken redovisa vår uppfattning. Men\r\ndet här smygandet -- jag tror att det var Sven\r\nLindqvist som talade om snorhala formuleringar --\r\nfigurerar hela tiden i debatten. Det är oärligt att\r\ninte redovisa sina ståndpunkter rakt ut. Det skulle\r\nge en mycket bättre debatt, en mycket mer\r\nintellektuellt hederlig debatt som också skulle göra\r\ndet lättare för människor att förstå varför vi har\r\nolika uppfattningar i den här frågan. Det finns\r\nfaktiskt skiljelinjer som vi måste ta ställning till.\r\nAlliansfriheten är en mycket stor och viktig fråga.</pre><pre>När det gäller vår medverkan i den ekonomiska och\r\nmonetära unionen bör man också ärligt redovisa att\r\nvi är med fullt ut om vi är med och att några\r\nundantag icke medgives.</pre><pre>Anf. 10  HANS GÖRAN FRANCK (s):</pre><pre>Fru talman! Nyckelparagrafen om\r\nsäkerhetspolitiken finns i artikel J 4 i\r\nMaastrichtavtalet. Där står det: ''Den\r\ngemensamma utrikes- och säkerhetspolitiken skall\r\nomfatta alla frågor som berör unionens säkerhet,\r\ninbegripet utformningen på lång sikt av en\r\ngemensam försvarspolitik, som med tiden skall\r\nkunna leda till ett gemensamt försvar.''</pre><pre>Min uppfattning är att det inte, i de kretsar som Ulf\r\nDinkelspiel representerar, finns något motstånd\r\nmot att detta genomförs. Det finns mycket starkare\r\nkrafter som kommer att utöva påtryckningar. Vi\r\nhade nyligen besök av den franske\r\nEuropaministern, som kort och gott sade att\r\nSverige skall ingå i EU-försvaret.</pre><pre>Av allt att döma anser man inte längre att\r\nneutralitetspolitiken är överspelad. Det uttalas\r\ngång på gång.</pre><pre>Man kan inte ha särskilt stor respekt för de\r\nuttalanden som Sverker Åström har gjort nu. 1991\r\ntog han upp samma fråga som han tar upp i\r\nKonsekvensutredningen. Då förklarade han att det\r\ninte går att vara medlem i EU och samtidigt bevara\r\nden alliansfrihet som har hållit oss utanför krig\r\nsedan 1816. Nu säger han att det går -- detta utan att\r\nhan har funnit några nya omständigheter i frågan.</pre><pre>Till sist vill jag kommentera en annan punkt som\r\nhar blivit berörd i debatten, nämligen\r\noffentlighetsprincipen. Det som har hänt under den\r\nsenaste tiden är intressant. Vi återkommer\r\nförmodligen till detta senare i debatten. Jag vill\r\nbara säga att EU:s ståndpunkt nu är att det inte\r\nskall vara någon offentlighet som strider mot\r\neffektiviteten och ordningen i institutionerna. Det\r\nbetyder att offentlighetsprincipen sitter ganska löst.</pre><pre>Slutsatsen av det hela är helt enkelt att detta är\r\nganska verkningslöst, eftersom man inte får\r\nbindande undantag.</pre><pre>Anf. 11  BIRGITTA HAMBRAEUS (c):</pre><pre>Fru talman! Jag kommer senare att få möjlighet att\r\ndiskutera EU-domstolen och\r\noffentlighetsprincipen med statsrådet Laurén. Men\r\njag vill i detta sammanhang slå fast det som Ulf\r\nDinkelspiel har sagt. Till sist är det en fråga för\r\ndomstolen att avgöra om de undantag eller\r\npositioner som har beslutats i våra förhandlingar\r\nmed EU gäller eller inte. Det som Ulf Dinkelspiel\r\nhar bekräftat är alltså väldigt viktigt.</pre><pre>Offentlighetsprincipen skall ligga fast i vårt eget\r\nland, men framöver kommer vår lagstiftning till\r\nstora delar att ske under utrikessekretess.\r\nLagstiftningen kommer alltså att ske i Bryssel, där\r\nSverige finns med. Hela den processen kommer att\r\nkunna hemligstämplas enligt sekretesslagen. Såvitt\r\njag förstår kommer detta att kunna ske utan att\r\nman ändrar sekretesslagen. Den har naturligtvis\r\ntänjts något alldeles enormt. När sekretesslagens\r\nparagraf kom till var det ju inte alls meningen att\r\nutrikessekretessen skulle omfatta lagstiftningen i\r\nSverige. Jag vill gärna få detta bekräftat.</pre><pre>När det gäller vår alliansfrihet vill jag från\r\nNedrustnings- och folkrättsdelegationen berätta att\r\nSverige förut har medverkat i den s.k. NM-\r\ngruppen, som omfattar neutrala och alliansfria\r\nländer. Den har vi nu lämnat. Nu medverkar vi i\r\nVästgruppen. Den alliansfria gruppen finns kvar,\r\nmen Sverige är inte med längre.</pre><pre>När den franske ministern för Europafrågor\r\nbesökte utrikesutskottet frågade jag honom om han\r\nvar korrekt återgiven i en intervju i DN. I den sade\r\nhan att Sverige självfallet skulle ingå i EU-\r\nförsvaret. Han bekräftade att han var korrekt\r\nåtergiven.</pre><pre>Anf. 12  INGELA MÅRTENSSON (fp):</pre><pre>Fru talman! Jag skulle vilja gå in på\r\nsäkerhetspolitiken. Ulf Dinkelspiel sade att det\r\nsvenska folket självfallet skall vara med och\r\nbestämma om vi skall vara alliansfria framöver eller\r\nej.</pre><pre>Jag tycker att det är väldigt viktigt att folket står\r\nbakom en säkerhetspolitik. I en demokrati är det\r\nju folket som skall försvaras. I en diktatur däremot\r\nanvänder man ofta säkerhetspolitiken eller\r\nmilitären mot folket. I en demokrati är det\r\nsynnerligen viktigt att folket är med på den politik\r\nsom drivs. Man kan konstatera att det finns en\r\ndebatt kring hur vi skall ha det framöver, om vi skall\r\nvara alliansfria och om vi skall gå in i VEU. Det\r\nfinns olika uppfattningar om detta.</pre><pre>Framför allt finns det många kvinnor som är mycket\r\ntveksamma till att Sverige skall gå in i ett\r\ngemensamt försvar och ingå i en militärpakt.</pre><pre>Ulf Dinkelspiel säger nu att svenska folket skall\r\nvara med och bestämma. 1996 kommer man att\r\nutifrån vad som står i Maastrichtavtalet diskutera\r\nhur man skall förfara framöver. I Maastrichtavtalet\r\när målet helt klart att det skall bli ett gemensamt\r\nförsvar. Om detta förverkligas och VEU blir den\r\nmilitära dimensionen, kommer svenska folket, om\r\nvi då är med i EU, att få folkomrösta om detta? Blir\r\ndet en ny folkomröstning? Jag tycker inte att det är\r\nriktigt klart hur det blir.</pre><pre>Nu kan man kanske hävda att vi är alliansfria fram\r\ntill 1996, men vad händer 1996?</pre><pre>Anf. 13  Statsrådet ULF DINKELSPIEL\r\n(m):</pre><pre>Fru talman! Det talas om garantier och om att\r\ndomstolen i sista hand kan överpröva vad som har\r\nskrivits in i fördragen. Så är hela EU-systemet\r\nuppbyggt. Varenda paragraf i fördraget, varenda\r\növerenskommelse i EU och varenda regel som har\r\nlagts fast i EG kan tolkas av domstolen. Härvidlag\r\nskiljer sig inte vad vi kommer överens om från\r\nandra delar i fördraget. Detta är ett rättssystem,\r\nsom inte minst skyddar de mindre länderna från\r\növergrepp från större länder eller starkare krafter.\r\nOm det uppstår tvist om hur en speciell regel skall\r\ntolkas finns det en instans som kan pröva detta.</pre><pre>Sverige har konsekvent strävat efter att medverka i\r\ninternationella regelverk, där vi har möjlighet att\r\npå ett eller annat sätt få vår rätt prövad. Syftet är\r\natt försvara de små staternas rätt. Det finns ingen\r\nskillnad mellan våra regler i avtalet och andra regler\r\ni den europeiska unionen.</pre><pre>Sedan till utrikes- och försvarspolitiken. Hans\r\nGöran Franck citerade Sverker Åström och talade\r\nom att denne har sagt att vi måste medverka lojalt\r\ni utrikes- och säkerhetspolitiken. Det är inte fråga\r\nom att i vimåste. Vi önskar medverka fullt ut i\r\nutrikes- och säkerhetspolitiken. Det är ett svenskt\r\nintresse i det nya Europa som avtecknar sig. Det är\r\nen uppfattning som delas av alla partier som står\r\nbakom den svenska ansökan, inklusive Hans Göran\r\nFrancks eget parti. Den formuleringen är ord för\r\nord avstämd med Socialdemokraterna. Det är\r\nmöjligt att Hans Göran Franck protesterade i sin\r\nriksdagsgrupp när man kom överens om detta, men\r\ndet kan ju inte jag beskyllas för. Det\r\nsocialdemokratiska partiet står bakom detta.</pre><pre>Gudrun Schyman talade om ärlighet. Det ärliga,\r\nGudrun Schyman, är väl att säga att ingen annan\r\nkan tvinga oss in i en militär- eller försvarsallians.\r\nDet är den svenska regeringen och den svenska\r\nriksdagen som suveränt beslutar i den frågan\r\nutifrån svenska intressen.</pre><pre>Ingela Mårtensson, det är precis som jag säger, och\r\njag upprepar det, att det är regering och riksdag\r\nsom beslutar i dessa frågor. Det är också vår sak att\r\navgöra hur vi skall besluta om dem. Om riksdagen\r\nbeslutar att vi skall ha folkomröstning så blir det så.\r\nDet är vi i Sverige som suveränt beslutar i den här\r\nfrågan.</pre><pre>Anf. 14  BIRGITTA HAMBRAEUS (c):</pre><pre>Fru talman! Jag vill återigen konstatera att Ulf\r\nDinkelspiel har bekräftat att EU-domstolen avgör\r\nom det vi har kommit överens om med de andra\r\nländerna är juridiskt hållbart och således någonting\r\nvärt. Europadomstolen är en författningsdomstol.\r\nVi är inte vana vid att ha en sådan i Sverige. Vi har\r\nvärjt oss ganska kraftfullt mot att ha en sådan\r\növerprövande instans, men nu kommer vi in i ett\r\nsådant system. Vi byter alltså rättssystem. Jag kan\r\ntänka mig att det i många sammanhang kan finnas\r\nanledning att tycka att det inte är så dumt att det\r\nblir en juridisk prövning. Just i det här fallet när det\r\ngäller våra eventuella undantag i en förhandling blir\r\nvärdet av dem i allra högsta grad mindre när vi inte\r\nvet om de kommer att hålla vid en\r\ndomstolsprövning.</pre><pre>Anf. 15  Statsrådet ULF DINKELSPIEL\r\n(m):</pre><pre>Fru talman! Jag förstår inte Birgitta Hambraeus\r\nargumentation. Det är lika mycket ett skydd för oss\r\natt inte tolkas till vår nackdel. Vi skriver in en regel\r\nsom vi har begärt att få införd för att den skall\r\ntillvarata våra intressen. Då är det också ett intresse\r\nför oss att en större makt inte skall kunna sätta sig\r\növer den regeln utan att vi i sista hand skall kunna\r\nförsvara våra intressen inför en domstol. Den här\r\nregeln gäller åt båda håll.</pre><pre>Överläggningen var härmed avslutad.</pre><pre>2 §  Svar på interpellation 1993/94:84 om\r\nEuropaunionen</pre><pre>Anf. 16  Statsrådet ULF DINKELSPIEL\r\n(m):</pre><pre>Fru talman! Hans Göran Franck har frågat mig om\r\nföljande om medlemskapsförhandlingarna med\r\nEU:</pre><pre>''1. Vilka bindande undantag från\r\nMaastrichtavtalet kan Sverige uppnå?</pre><pre>2. Hur planerar regeringen att finansiera\r\nmedlemsavgifter i EU och skattebortfall i händelse\r\nav EU-medlemskap?</pre><pre>3. Kommer regeringen att godta ett nej i\r\nfolkomröstningen eller kommer den i händelse av\r\nfortsatt regeringsinnehav att fortsätta att agera för\r\nEU-medlemskap?</pre><pre>4. Kommer ja- och nejsidan att garanteras lika\r\nekonomiska anslag?</pre><pre>5. Kommer regeringen att verka för att ja- och\r\nnejsidan får likvärdigt utrymme i radio och TV?</pre><pre>6. Vilka åtgärder planerar regeringen vid ett nej till\r\nEU?</pre><pre>7. Är regeringen beredd att låta de s.k.\r\nkonsekvensutredningarna bli föremål för sedvanlig\r\nremissbehandling?''</pre><pre>Eftersom Gudrun Schyman har ställt samma fråga\r\nom bindande undantag, har jag besvarat denna\r\nfråga i mitt tidigare interpellationssvar. Vi har\r\nockså diskuterat den. Även när det gäller den sista\r\nfrågan om remissbehandling av\r\nkonsekvensutredningarna vill jag hänvisa till mitt\r\nsvar till Gudrun Schyman. Kontentan av detta är att\r\nregeringen inte ser något behov av\r\nremissbehandling av konsekvensutredningarna.\r\nDet samlade förhandlingsresultatet kommer att\r\nredovisas i en departementspromemoria, vilken\r\nkommer att sändas på remiss, samt i den\r\nproposition om medlemskapet som kommer att\r\nläggas på riksdagens bord.</pre><pre>Vad gäller den andra frågan kan konstateras att ett\r\nsvenskt medlemskap i EU medför dynamiska\r\neffekter för svensk ekonomi. Det leder bl.a. till\r\nökade investeringar i Sverige, både av svenska\r\nföretag och av utländska företag. Resultatet blir en\r\nförbättrad ekonomisk tillväxt, vilket i sin tur\r\nmedför ökade inkomster för statskassan samtidigt\r\nsom en minskad arbetslöshet leder till minskade\r\nutgifter.</pre><pre>De ekonomiska effekterna av ett svenskt\r\nmedlemskap har bl.a. belysts i\r\nKonsekvensutredningen om samhällsekonomiska\r\neffekter av ett medlemskap. Utredningens slutsats\r\när att dessa är positiva även om det kan vara svårt\r\natt med exakthet ange dessa effekter i siffror. Dock\r\nkan vi utgå ifrån att ett utanförskap leder till att\r\ninvesteringsviljan minskar och att Sverige i stället\r\nkommer att hamna i ett sämre ekonomiskt läge\r\ngentemot EU:s medlemsländer.</pre><pre>De statsfinansiella kostnaderna av ett medlemskap\r\nmåste vägas mot de långsiktiga\r\nsamhällsekonomiska intäkterna. Som\r\nKonsekvensutredningen har visat är de\r\nsamhällsekonomiska effekterna positiva och -- väl\r\natt märka -- de ökar ju längre in i framtiden man\r\nsöker uppskatta dessa effekter.</pre><pre>Man bör också beakta att både de statsfinansiella\r\noch samhällsekonomiska kostnaderna av ett\r\nutanförskap kan bli höga. Vi riskerar bl.a. att\r\ntvingas hålla ett högre ränteläge än omvärlden.</pre><pre>Den kortsiktiga belastningen på statskassan i form\r\nav bidrag till EU-budgeten vid ett medlemskap\r\nkommer alltså med tiden mer än väl att uppvägas\r\nav de inkomster statskassan erhåller på grund av ett\r\nförbättrat ekonomiskt läge för Sverige.</pre><pre>Låt mig också i denna fråga slutligen framhålla att\r\nvi som medlemsland självfallet måste anslå medel\r\ntill den gemensamma budgeten men att vi å andra\r\nsidan blir fullvärdiga deltagare i ett samarbete med\r\nandra demokratiska stater i Europa som även om vi\r\nstår utanför kommer att påverka förhållanden som\r\nhar betydelse för Sverige. Som medlemmar kan vi\r\nvara med och påverka utvecklingen inom EU och\r\ntillsammans med andra medlemsländer sätta vår\r\nprägel på den framtida utformningen av den\r\neuropeiska integrationen. Nyttan av att delta i ett\r\nsådant samarbete kan inte endast mätas i pengar.\r\nMöjligheten att tillvarata svenska intressen på för\r\noss viktiga områden är ovärderlig i både det korta\r\noch det långa perspektivet.</pre><pre>Jag besvarar frågor tre och sex i ett sammanhang.</pre><pre>Ett nej i folkomröstningen medför att vi\r\nfortsättningsvis deltar i integrationsarbetet på EES-\r\navtalets grund. Det tillgodoser viktiga svenska\r\nekonomiska intressen men är otillräckligt inte\r\nminst när det gäller inflytande över utformningen\r\nav för oss helt centrala frågor under resten av 90-\r\ntalet. Dessutom omfattar EES-avtalet långt ifrån\r\nalla samarbetsområden av betydelse.</pre><pre>Det är en självklarhet att regeringen kommer att ta\r\nfasta på och respektera utfallet av\r\nfolkomröstningen. Jag utgår dock ifrån att om det\r\nblir ett nej i folkomröstningen kommer de politiska\r\npartierna i regeringen även fortsättningsvis att\r\nagera efter de politiska linjer som de kommer att\r\nredovisa i EU-frågan.</pre><pre>De medel som hittills har ställts till förfogande för\r\nEU-information och som till viss del också har\r\nkommit kampanjorganisationerna till del har\r\nfördelats av den delegation som leds av förre\r\nstatsministern Thorbjörn Fälldin.</pre><pre>Till frågan om medel till kampanjorganisationerna\r\ninför en folkomröstning avser regeringen\r\nåterkomma när förhandlingarna är avslutade och\r\nde politiska partierna samlas för att diskutera\r\ntidpunkten och formerna för en folkomröstning.</pre><pre>När ett sådant beslut föreligger blir det aktuellt att\r\näven ta upp frågan om ytterligare medel till\r\nkampanjorganisationerna och fördelningen av\r\ndessa.</pre><pre>När det gäller utrymme för ja- och nejsidorna i\r\nradio och TV åligger det ledningarna för dessa att\r\ngöra avvägningarna i denna fråga. Självklart måste\r\nde här vägledas av Radiolagens krav på ''saklighet\r\noch opartiskhet''.</pre><pre>Anf. 17  HANS GÖRAN FRANCK (s):</pre><pre>Fru talman! Jag tackar statsrådet Dinkelspiel för\r\nsvaret. En del av det som jag har interpellerat om\r\nhar vi redan debatterat. Men jag vill\r\nsammanfattningsvis ändå konstatera att statsrådet\r\ninte på ett tillfredsställande sätt har kunnat bemöta\r\natt det finns behov av att få bindande undantag. Jag\r\nvill framför allt hänvisa till att flera länder, bl.a.\r\nDanmark, har ansett det nödvändigt att skaffa sig\r\ndessa bindande undantag, vilket Sverige underlåter\r\natt göra. Detta inkluderar de viktiga frågor som jag\r\nberörde i mitt första inlägg.</pre><pre>Vad gäller svaret i övrigt på min interpellation är\r\njag förvånad över att statsrådet säger att han inte\r\nser något behov av en remissbehandling av\r\nkonsekvensutredningarna. Det räckte inte med den\r\nensidiga sammansättningen av de här\r\nutredningarna, utan man går på i ullstrumporna och\r\nvill inte ens ha en sedvanlig och allsidig\r\nremissomgång om detta. Det är mycket\r\nanmärkningsvärt och borde rimligtvis omprövas av\r\nregeringen.</pre><pre>Sedan får vi höra om de dynamiska effekterna, som\r\njag hade en debatt med Anne Wibble om. Dess\r\nbättre svarade inte hon på det här mycket allvarliga\r\nsättet som Ulf Dinkelspiel gör. Hon log förstående\r\nnär jag sade att jag verkligen ville ha reda på hur\r\nman tänker finansiera de här frågorna och inte i\r\nförsta hand ville tala om de dynamiska effekterna.\r\nDet är på den här punkten som det verkligen finns\r\nen konkret och aktuell fråga. Hur tänker\r\nregeringen finansiera detta på kort och på lång sikt?\r\nDet är framför allt på kort sikt som det rör sig om\r\nstora utgifter. Det handlar om ungefär 20 miljarder\r\ni avgifter och om åtskilliga tiotals miljarder i\r\nminskade skatteintäkter. Det finns verkligen\r\nanledning för Ulf Dinkelspiel att reda ut hur detta\r\nskall finansieras.</pre><pre>Ulf Dinkelspiel talar om hur investeringsviljan\r\nminskar. Han säger att ''det kan vara svårt att med\r\nexakthet ange dessa effekter i siffror''. I det\r\nsammanhanget ställer jag mig frågan: Är EES-\r\navtalet ingenting värt?</pre><pre>De statsfinansiella kostnaderna för ett medlemskap\r\nmåste vägas mot de långsiktiga\r\nsamhällsekonomiska intäkterna. Jag undrar:\r\nVilken kalkyl har statsrådet i det här fallet? Hur\r\nsäker är han på de påståenden han gör överst på s.3\r\ni interpellationssvaret? Vilka komplikationer kan\r\ninträda? Han säger att konsekvensutredningen har\r\nvisat att de samhällsekonomiska effekterna är si\r\noch så. Vilka belägg finns för den saken i de\r\nutredningarna?</pre><pre>Hur kommer man att ta emot ett\r\nfolkomröstningsresultat? Jag tänker mig\r\nmöjligheten att det blir ett nej, vilket\r\nopinionsmätningarna tyder på: Kommer Ulf\r\nDinkelspiel då att lojalt följa detta resultat? Eller\r\nsäger han på samma sätt som Anne Wibble: Vi\r\nfortsätter att agera för ett svenskt medlemskap.</pre><pre>Man kan ha en viss förståelse för att regeringen vill\r\nåterkomma med detaljerna och de konkreta\r\nbeskeden om medlen till\r\nkampanjorganisationerna. Men jag vill ändå veta\r\nhur den principiella hållningen är. Kan statsrådet\r\ngöra något uttalande på den punkten?</pre><pre>Anf. 18  GUDRUN SCHYMAN (v):</pre><pre>Fru talman! Jag vill ge mig in i den här debatten och\r\ndiskutera frågan om pengarna. Var skall pengarna\r\ntas? Jag tycker att det är anmärkningsvärt att det\r\nhär interpellationssvaret tar så lätt på den saken.\r\nDet förvånar mig att regeringen utan att rodna kan\r\ntillåta sig dessa utsvävningar och detta tal om\r\ndynamiska effekter. Jag tycker att spåren borde\r\nförskräcka. Erfarenheten av skatteuppgörelsen\r\nmellan Folkpartiet och Socialdemokraterna, som\r\nockså skulle finansieras med dynamiska effekter,\r\nvisade att det inte gick alls. Det blev ett stort minus\r\ni statskassan. Jag tror att man måste vara litet mer\r\nprecis när man pratar om pengar.</pre><pre>Jag tycker faktiskt att sammansättningen i de här\r\nkonsekvensutredningarna är en demokratisk\r\nskandal. Av 35 personer sammanlagt som har suttit\r\ni olika utredningar är 33 personer klart uttalade\r\nanhängare av ett medlemskap. De\r\nutredningsresultat som de här personerna kommer\r\nfram till tas som expertutlåtanden och sanningar.\r\nDet är ungefär som om man skulle tillsätta en\r\narbetsgrupp inom kds som skulle utreda och\r\nkomma fram till att Gud inte fanns. Det vore inte\r\nsärskilt trovärdigt.</pre><pre>Man kan inte ta de här expertutlåtandena och\r\nkonsekvensutredningarna för vetenskapliga fakta.\r\nSnedfördelningen av personer som har suttit i\r\nutredningarna gäller också i allra högsta grad den\r\nom ekonomin. Den rapport som man lade fram\r\nkritiserades sönder och samman av samtliga\r\nopponenter. Det var inte vilka som helst. Det var\r\nt.ex. professor Rudolf Meidner på\r\nArbetslivscentrum, professor Magnus Blomström\r\nvid Handelshögskolan och LO-ekonomen Dan\r\nAndersson. Det finns många fler ekonomer som\r\nhar sågat den här utredningen vid fotknölarna och\r\nsom talar om snömos, tyckande och tro i stället för\r\nvetande.</pre><pre>Man har sagt att det kommer att bli en BNP-tillväxt\r\npå 0,45 %, att inflationen blir 0,23 % lägre och\r\nbudgetunderskottet 0,8 % lägre under en\r\ntioårsperiod om vi går med. Det går inte att\r\nvetenskapligt slå fast detta. Det är naturligtvis\r\nfullständigt omöjligt.</pre><pre>Jag ger ingenting för de här rapporternas\r\nvetenskaplighet. Det är ett beställningsverk från\r\nregeringen. Man vill ha detta att luta sig mot och få\r\ndet att framstå som att det blir guld och gröna\r\nskogar vid ett medlemskap. Jag tycker att det är\r\nintellektuellt ohederligt, och det vilseleder den\r\nsvenska opinionen, som skall ta ställning i de här\r\nmycket svåra och komplicerade frågorna.</pre><pre>Det kommer att kosta pengar. Det är alldeles\r\nriktigt. Vi vet inte exakt hur stor medlemsavgiften\r\nblir. Det rör sig om mellan 17 och 22 miljarder\r\nkronor. Vi vet inte riktigt ännu. Vi kan säga runt 20\r\nmiljarder kronor. Till detta kommer minskade\r\nskatteintäkter, sänkt momsnivå och sänkning av\r\npunktskatter på alkohol och tobak.\r\nRiksrevisionsverket gjorde för några år sedan en\r\nberäkning av vad detta skulle innebära. Man talade\r\nom mellan 30 och 40 miljarder kronor minus i\r\nstatskassan, minskade skatteintäkter alltså. Om vi\r\ntill detta lägger en medlemsavgift på runt 20\r\nmiljarder kronor minskar kronorna i statskassan\r\nmed runt 50 miljarder. Det är väldigt mycket\r\npengar.</pre><pre>Även medlemsavgiften, om den nu blir på 17\r\nmiljarder netto eller runt 20, är faktiskt mycket\r\npengar. Man kan ställa den i relation till vad andra\r\nsaker i statsbudgeten kostar. För 1994 kostar\r\nföräldraförsäkringen 20,7 miljarder kronor,\r\nsjukförsäkringen går på 19,7 miljarder,\r\nbarnbidraget 16,8 miljarder, socialbidragen 15,1\r\nmiljarder och bostadsbidragen 8,4 miljarder. Detta\r\nger en liten uppfattning om hur mycket pengar det\r\nrör sig om.</pre><pre>I den här situationen har vi en regering som har\r\nmage att lägga fram en budget den 10 januari 1994\r\ndär man inte redovisar en enda krona för\r\nmedlemsavgiften. Det är en regering som samtidigt\r\nhar den högsta förhoppningen om att Sverige skall\r\nbli medlem från den 1 januari 1995. Budgeten som\r\nlades fram den 10 januari 1994 sträcker sig över\r\nhalva året 1994 och halva året 1995.\r\nMedlemsavgiften är inte redovisad. Det är mycket\r\nmärkligt, tycker jag.</pre><pre>Nu vet jag att Anne Wibble försöker förhandla om\r\natt vi inte skall behöva betala någon avgift alls det\r\nförsta året. Men om det blir så vet vi ju inte. Jag\r\nförstår inte att det inte ens i någon brödtext finns\r\nnågot som säger att det är möjligt att de här\r\nsiffrorna inte stämmer, eftersom ett medlemskap\r\nfaktiskt kommer att kosta pengar.</pre><pre>Den fråga som jag tycker är mycket berättigad att\r\nställa är naturligtvis: Var skall de 20 miljarderna\r\neller på sikt de 50 miljarderna tas? Det går inte att\r\nbara hänvisa till dynamiska effekter. Jag var på en\r\ndebatt i går där jag fick höra precis samma sak: Men\r\nmeningen med medlemskapet är ju en ökad tillväxt\r\noch ett ökat välstånd. Meningen ja -- men om det\r\ninte blir så, om det blir minus? Så har det sett ut på\r\nden inre marknadens område och i de europeiska\r\nmedlemsländerna hittills. Om det blir minus i\r\nvartenda medlemslands statskassa och om\r\narbetslösheten ökar, vad skall vi göra då? Var skall\r\nvi ta pengarna?</pre><pre>Jag är mycket orolig för att det blir ytterligare\r\nminskade offentliga utgifter. I klartext blir det\r\nmindre statsfinansierad barnomsorg, äldreomsorg,\r\nföräldraförsäkring, sjukförsäkring och pensioner.\r\nDär kommer pengarna att tas. Det är inte särskilt\r\nlyckat.</pre><pre>Anf. 19  INES UUSMANN (s):</pre><pre>Fru talman! Som socialdemokrat och positiv till ett\r\nsvenskt medlemskap i EU tycker jag att det är\r\nviktigt att slå fast några saker även i den här typen\r\nav debatt. Jag tycker att man bör fråga sig om vi\r\nanser att det är viktigt att vara med i ett samarbete\r\nsom faktiskt existerar mellan våra grannländer.</pre><pre>Vi har problem i Sverige. Våra problem har vi\r\ngemensamt med våra grannar i Europa. Det\r\nhandlar om arbetslöshet, det handlar om\r\nmiljöproblem och om budgetunderskott. De här\r\nproblemen kräver gemensamma lösningar. Men vi\r\nhar olika syn på vilka lösningarna är beroende på\r\nvilken ideologi vi företräder. De medel eller\r\nverktyg som finns menar jag att det är viktigt att vi\r\ntar till vara. Om man inte tar till vara de medel som\r\nexisterar i dag, måste man hitta nya medel. Då\r\nmåste man allvarligt fundera över vilka dessa i så\r\nfall skulle vara.</pre><pre>Såvitt jag förstår förekommer den debatten ganska\r\nsällan, även bland dem som tycker att vi skall säga\r\nnej till ett medlemskap.</pre><pre>Det har hävdats här i dag att den svenska ekonomin\r\nskulle urholkas. Vi skulle betala medlemsavgift och\r\ndessutom skulle vi betala mellan 50 och upp till 130\r\nmiljarder ytterligare sägs det ibland för att få vara\r\nmed i denna exklusiva klubb.</pre><pre>Det här är som jag ser det obelagda påståenden.\r\nEnstaka personer, men också grupper, har hävdat\r\natt om Sverige blir medlem i EU kommer\r\nalkoholkonsumtionen att öka. Det hörde jag\r\nhäromdagen. Det skulle i sin tur göra att\r\nsjukvårdskostnaderna ökar och att vi därigenom får\r\nett sämre budgetläge. Detta är hypoteser som det\r\när mycket svårt att belägga. Jag tycker faktiskt att\r\nvi måste ta dem för hypoteser.</pre><pre>Vi måste nämligen välja väg nu. Vilken roll skall vi\r\nspela i Europa? Skall vi vara med och aktivt\r\npåverka den ekonomiska och politiska\r\nutvecklingen? Eller skall vi stå vid sidan av och\r\nanpassa oss till utvecklingen runt omkring oss?</pre><pre>Vi kan inte vrida klockan tillbaka och stänga\r\ngränserna för det samarbete som ändå finns utan att\r\ndetta i så fall får allvarliga återverkningar på vår\r\noch våra grannars välfärd.</pre><pre>EES-avtalet är inte tillräckligt. Det ger oss inte ett\r\npolitiskt inflytande. Det ger tillträde till den\r\nvästeuropeiska marknaden, och det är i och för sig\r\nbra. Men avtalet ger oss inte något politiskt\r\ninflytande. Det ger oss heller inte något inflytande\r\npå miljöpolitiken eller i fredsfrågorna, som tidigare\r\ndiskuterats.</pre><pre>Att man inte skall föregripa förhandlingsresultat\r\nvet jag, inte minst som jag varit facklig förhandlare.\r\nMen jag tycker ändå att det kan konstateras att\r\nmiljöresultatet från december var oerhört positivt,\r\nockså betraktat i ett socialdemokratiskt perspektiv.\r\nNär det gäller de krav som vi ställt på\r\nförhandlingarna är resultatet mycket bra. Det\r\nmåste jag i rättvisans namn säga.</pre><pre>EU är inte perfekt -- det skall alla veta. Jag skall\r\ncitera vad Hjalmar Branting sade 1920 inför\r\ndiskussionen om ett svenskt medlemskap i\r\nNationernas förbund:</pre><pre>''Skulle vi nu då draga oss tillbaka, skulle vi vägra i\r\nvändningen, skulle vi säga, att därför att det och det\r\nicke är såsom vi helst skulle önskat -- men det kan\r\nbli bättre ifall vi arbeta gemensamt i den\r\nriktningen! -- så ämna vi nu tveka, vi ställa oss\r\nutanför, vi kunna icke gå med i förbundet? Nej, en\r\nsådan politik måste jag säga är hopplöshetens eller\r\nlättsinnets -- jag kan för min del varken gilla det ena\r\neller andra.''</pre><pre>Detta sades alltså av Hjalmar Branting 1920, men\r\njag tycker att det gäller även 1994.</pre><pre>Anf. 20  Statsrådet ULF DINKELSPIEL\r\n(m):</pre><pre>Fru talman! Först några kommentarer med\r\nanledning av de olika inläggen och de olika frågor\r\nsom här har ställts.</pre><pre>För det första vänder jag mig till Hans Göran\r\nFranck, som säger att vi inte har fått några danska\r\nsärregler eller undantag. Nej, Hans Göran Franck,\r\nvi har fått svenska särregler och undantag. Vi har\r\nformulerat ett stort antal svenska förhandlingskrav\r\nsom är bestämda utifrån svenska intressen -- inte\r\nutifrån danska, norska, tyska eller franska\r\nintressen. Det är Sveriges intressen som vi i våra\r\nförhandlingar skall tillvarata. Det är mot de\r\nförhandlingskrav som vi har framfört som vi sedan\r\nskall avläsa förhandlingsresultatet.</pre><pre>Alla överenskommelser som vi träffar kommer att\r\nvara tillämpliga för Sverige för att tillgodose våra\r\nintressen. De är alltså inte tillämpliga för\r\nDanmark -- lika litet som Danmarks är tillämpliga\r\nför oss. Däremot gäller såväl i Danmarks som i\r\nSveriges fall att när det är fråga om tolkningar av\r\nEG:s bestämmelser -- sådana är det fråga om i en\r\ndel fall i Sveriges överenskommelser och i en del\r\nfall när det gäller Danmarks överenskommelser --\r\när de naturligtvis också tillämpliga på andra länder\r\noch inte alls betydelselösa. Det gäller exempelvis\r\nfrågan om unionsmedborgarskap liksom\r\nförsvarspolitiken och en del som sägs där i den\r\ndanska överenskommelsen.</pre><pre>För det andra gäller det remissbehandlingen. Hela\r\nresultatet av förhandlingarna -- alltså alla delar,\r\nmed allt bakgrundsmaterial tillgängligt -- kommer\r\natt remitteras. Vem som helst har rätt att yttra sig\r\növer vilken del som helst av avtalet. Man kan då\r\nanvända sig av konsekvensutredningarna, av nej-\r\nsidans material eller av vilket material som helst.\r\nMan kan använda sig av alla typer av\r\nexpertutredningar. Det finns enormt många på det\r\nhär området. Allt detta kan man använda sig av för\r\natt bilda sig en egen uppfattning om avtalet och om\r\nde villkor som vi har förhandlat fram. Detta kan\r\nspeglas i remissopinionen. Jag kan försäkra att\r\nremissopinionen och de remissyttranden som är\r\ntillgängliga också kommer att speglas i den\r\nproposition som i sinom tid föreläggs riksdagen.</pre><pre>Här finns alltså alla möjligheter för\r\nremissinstanserna att uttrycka sina åsikter.\r\nRemissbehandlingen är en naturlig del av\r\nförberedelsen inför den proposition som kommer\r\natt presenteras. Den departementspromemoria\r\nsom vi skall låta cirkulera så snart förhandlingarna\r\när klara kommer att ge möjligheter när det gäller\r\natt avge just de yttranden som Hans Göran Franck\r\nönskar.</pre><pre>Vidare frågar Hans Göran Franck: Är EES-avtalet\r\ningenting värt? Jo, det är det visst! Hans Göran\r\nFranck är inte omedveten om att jag själv har\r\nförhandlat fram detta avtal under en\r\nsocialdemokratisk ledning. Jag är stolt över det\r\navtalet och tycker att det är ett bra steg i riktning\r\nmot ett närmare samarbete med EG. Att det sedan\r\npå flera punkter är otillräckligt -- där håller jag med\r\nInes Uusmann -- är något som icke förtar intrycket\r\nav och inte påverkar min bestämda uppfattning att\r\nEES-avtalet är ett bra steg i rätt riktning. När delar\r\nav nej-sidan vill riva upp EES-avtalet menar jag att\r\ndet innebär ännu ett grundskott mot den svenska\r\nekonomin.</pre><pre>Jag vet faktiskt än i denna dag inte var Gudrun\r\nSchyman och Vänsterpartiet står i den här frågan.\r\nNi motarbetade EES-avtalet hela tiden arbetet\r\npågick. Sedan har ni svävat på målet. Ibland har ni\r\nsagt: Ja, vi kan behålla avtalet någon tid. Under\r\ntiden skall det ses över.</pre><pre>Men sedan har Gudrun Schyman i en intervju sagt\r\natt avtalet skall rivas upp -- i varje fall sade hon\r\nnågonting i den riktningen. Jag ställer då frågan:\r\nVad är Gudrun Schymans uppfattning, och vad är\r\nVänsterpartiets uppfattning i den här frågan? Jag\r\nundrar alltså: Skall EES-avtalet bestå, eller skall\r\ndet inte bestå?</pre><pre>Sedan till frågan om hur allt det här skall\r\nfinansieras. Vad Gudrun Schyman säger är riktigt.\r\nDet grundas på de uppgifter som vi har givit,\r\nnämligen att bruttokostnaden är ca 20 miljarder\r\nkronor. Vi får se vad slutsumman blir. Men\r\nbruttokostnaden kommer att vara ungefär nämnda\r\nbelopp.</pre><pre>Vi kommer att få ett återflöde om i\r\nstorleksordningen 10 miljarder kronor, alltså\r\nungefär hälften av utgifterna. Det här är en\r\nförhandlingsfråga. Vi kommer att kunna bedöma\r\ndetta bättre när förhandlingarna avslutats. Exakt\r\nvet man inte hur det blir. Det beror ju på hur\r\nduktiga våra forskare, våra utbildningsansvariga,\r\nvåra studenter osv. är när det gäller att komma i\r\nåtnjutande av de möjligheter till EU-finansiering\r\nsom avtalet öppnar. Vad som återstår är en summa\r\nom 10 miljarder kronor.</pre><pre>Det finns många omedelbara fördelar med ett\r\nmedlemskap, vilka ligger utanför de direkta\r\nkostnaderna. Minskningen av kostnaderna\r\nbeträffande gränskontroller uppskattas i en\r\nutredning till 5 miljarder kronor. Om vi\r\nåstadkommer en sänkning av räntan med 1  %\r\nsvarar det mot 7 miljarder kronor årligen redan från\r\ndet första året. Därmed skulle praktiskt taget allt\r\nvara finansierat redan det första året.</pre><pre>Till detta skall de dynamiska effekterna läggas, och\r\nde är avgörande. 1 % ökning av\r\nbruttonationalprodukten motsvarar 15 miljarder\r\nkronor. Sedan kan man diskutera hur mycket\r\nsnabbare, med hur många procent, den svenska\r\nekonomin växer under låt oss säga en fem- eller\r\ntioårsperiod.</pre><pre>Gudrun Schyman frågar vad som händer med\r\nfinansieringen om det inte blir så bra. Men jag\r\nfrågar Gudrun Schyman: Hur skall vi finansiera\r\nföräldraförsäkring, pensioner, barnomsorg osv. när\r\ndet gäller de sociala trygghetssystemen i en\r\nstagnerande ekonomi -- det är ju vad vi har haft?</pre><pre>Anf. 21  GUDRUN SCHYMAN (v):</pre><pre>Fru talman! Om Ulf Dinkelspiel vill veta hur\r\nVänsterpartiet har tänkt finansiera en bibehållen\r\nnivå i föräldraförsäkringen, en återställning av a-\r\nkassan och en höjning av pensionen för de sämst\r\nställda pensionärerna kan han läsa vår ekonomiska\r\nmotion. Där har vi finansierat sådana åtgärder fullt\r\nut.</pre><pre>När det gäller EES-avtalet skall jag gärna ge ett\r\nsvar. Vi motsatte oss EES-avtalet därför att det\r\nfinns uppenbara svagheter i detta avtal. Det finns\r\ndemokratiska underskott, som det heter, i EES-\r\navtalet. Sverige har ju inte möjlighet att\r\nsjälvständigt stifta egna lagar om dessa strider mot\r\nde lagar och regler som finns inom den inre\r\nmarknaden i vissa delar.</pre><pre>I dag har vi EES-avtalet. Det är i dag grunden för\r\ndet samarbete som vi har med den europeiska\r\nunionen. Vi tycker fortfarande att delar av avtalet\r\när dåliga, och vi kommer att verka för att kritiken i\r\ndet avseendet förs fram och för att avtalet i de\r\ndelarna kan omförhandlas. Det är vår position. Det\r\nsom är dåligt skall vi alltså försöka göra bättre.\r\nAvtalet existerar således, och det är utifrån den\r\ngrunden som vi skall arbeta när vi fortsätter vårt\r\nsamarbete med den europeiska unionen efter ett\r\nnej i folkomröstningen. Det är vår inställning i\r\ndetta sammanhang.</pre><pre>Jag tycker inte att det finns någon faktiskt grund för\r\nresonemanget om ekonomin -- om att det blir\r\ndynamiska effekter. Det rör sig om påståenden, om\r\nett tyckande och om förhoppningar. Det finns inga\r\nfakta i målet som kan styrka detta. Därför tycker\r\njag att man skall vara ärlig och säga att vi utifrån de\r\nolika siffrorna inte kan säga hur det blir men att vi\r\nkan ha en förhoppning om hur det blir.</pre><pre>De flesta ekonomer, Ulf Dinkelspiel, är faktiskt\r\növerens om att det som gäller ekonomin är\r\ntillgodosett genom EES-avtalet. Det blir inte något\r\nytterligare när det gäller det ekonomiska utfallet\r\nvid ett medlemskap. Vad vi gör är ju att vi går in i\r\nen ekonomisk och monetär union. Vi träder in i\r\nnågot som har en gemensam valuta och en\r\ngemensam centralbank. Vi deltar i utformningen av\r\nen ekonomi där vi själva inte har\r\nhandlingsutrymme och inte heller själva kan\r\nbestämma i den omfattning som vi i dag kan göra.</pre><pre>Skillnaden mellan EES-avtalet och ett medlemskap\r\när alltså att vi frånsäger oss beslutanderätten i\r\nmycket större och viktigare frågor än vad EES-\r\navtalet rör. Det gäller då den ekonomiska\r\npolitiken, målet för den ekonomiska politiken samt\r\nhela utrikes-, säkerhets- och försvarspolitiken.\r\nDetta är väldigt mycket mera än det som innefattas\r\ni EES-avtalet.</pre><pre>Jag har ännu inte fått några svar. Var skall alltså\r\npengarna tas? Ulf Dinkelspiel har inte svarat på den\r\nfrågan, utan det hänvisas till dynamiska effekter.\r\nVidare talas det om förhoppningen att det här skall\r\nleda oss in i en situation med ökad tillväxt. Jag\r\ntvivlar mycket starkt på detta.</pre><pre>Anf. 22  HANS GÖRAN FRANCK (s):</pre><pre>Fru talman! Det låter bra när Ulf Dinkelspiel talar\r\nom att vi skall tillgodose svenska intressen. Men det\r\när inte det som är poängen i denna diskussion.</pre><pre>Är det så att vi skall få bindande undantag för att\r\ntillgodose svenska intressen? Däri ligger poängen.\r\nPå den punkten kan Ulf Dinkelspiel inte ge oss\r\nbelägg för att vi får de bindande undantag som kan\r\ngälla inför Europadomstolen. Jag tycker att Ulf\r\nDinkelspiel, som ju har talat om\r\nEuropadomstolens betydelse i det här fallet, borde\r\nkunna klara ut att det i detta avseende finns ett\r\nproblem och en svaghet. Det går inte att bara säga\r\natt vi inte skulle ha intressen liknande Danmarks.\r\nVi har i högsta grad intresse av att få igenom\r\nundantag när det gäller försvarsfrågan,\r\nvalutaunionen, EU-medlemskapet och\r\noffentlighetsprincipen.</pre><pre>Dessutom finns det naturligtvis också mycket\r\nspecifika svenska intressen. På den punkten\r\nförefaller Sverige komma till korta när det gäller de\r\nviktiga Norrlandsintressena.</pre><pre>Vad är då alternativet här? Ja, alternativet är helt\r\nenkelt att hela Maastrichtavtalet har gått alldeles\r\nför långt. Det borde omförhandlas. Ju större\r\nopinionen mot Maastrichtavtalet är, desto större\r\nförutsättningar finns det i sammanhanget. Då\r\nskulle man komma in på en mycket mera fruktbar\r\nlinje. Det handlar då om att få ett europeiskt\r\nsamarbete i nivå med behoven -- ett samarbete som\r\nskulle kunna bli ett allomfattande europeiskt\r\nsamarbete.</pre><pre>När det gäller det som Ulf Dinkelspiel har sagt om\r\nremissbehandlingen vill jag bara säga att jag\r\nmycket väl vet att det finns en rad möjligheter att\r\nge sin åsikt till känna. Det skall vi också göra -- och\r\nmånga kommer göra det. Ändå tycker jag att det är\r\nen svaghet att det inte blev en ordinarie, sedvanlig\r\noch allsidig remissomgång här. Jag vidhåller alltså\r\nmitt krav på denna punkt och menar att regeringen\r\nbör ompröva detta.</pre><pre>När det gäller frågan om finansieringen är Ulf\r\nDinkelspiel oss svaret skyldig. Han talar om ett\r\nvisst återflöde. Men en del av detta återflöde går ju\r\ninte till statskassan, utan det går till företagen.\r\nErkänn, Ulf Dinkelspiel, att det är ett ekonomiskt\r\nproblem! Hur skall då detta lösas? Den frågan kan\r\nUlf Dinkelspiel kanske inte svara på i dag, men jag\r\ntycker att vi borde kunna få en annan typ av svar.</pre><pre>Anf. 23  INES UUSMANN (s):</pre><pre>Fru talman! Det finns vissa ord som man inte bör\r\nanvända, det har vi lärt oss. Dynamiska effekter är\r\nett sådant uttryck som inte har en så bra klang efter\r\ndet som hände med skattereformen. Men vad är då\r\ndynamiska effekter egentligen? Jag skulle vilja\r\nuttrycka det så här, och jag undrar om statsrådet\r\nställer upp på den förklaringen: Vi bör fråga oss hur\r\nvi bäst bekämpar vår kris. Gör vi det ensamma eller\r\nskall vi göra det tillsammans med andra? Svenska\r\nföretag har under de senaste åren satsat i\r\ninvesteringar som har gett 250 000 nya jobb\r\nutomlands. Samtidigt har samma svenska företag\r\nminskat antalet jobb i Sverige med 70 000.\r\nDetsamma gäller när utländska företag väljer var\r\nde skall investera. De investerar inte i Sverige för\r\natt skapa nya jobb. De köper upp. I och med\r\ndeprecieringen är det väldigt billigt att köpa upp\r\nsvenska företag -- det är rent av rea på dem just nu.\r\nMen det leder inte till att sysselsättningen i Sverige\r\nökar, utan den framtida sysselsättningen finns inom\r\nden inre marknaden, och integrationen förstärker\r\ndenna utveckling.</pre><pre>Även om vi tycker att det är viktigt -- och det tycker\r\njag som socialdemokrat att det är -- att föra kampen\r\nför full sysselsättning, kan vi inte göra det enbart i\r\nSverige. Vi kan inte heller föra kampen för\r\narbetsrätt, det goda arbetet och den goda\r\narbetsmiljön enbart i Sverige. Det kan vi bara göra\r\ntillsammans med andra likasinnade länder i ett\r\nstörre område i Europa.</pre><pre>Vårt ekonomiska problem i Sverige grundar sig\r\nframför allt på den höga arbetslösheten. Det är det\r\nabsolut största problemet som vi har.\r\nArbetslösheten leder till att statens finanser gröps\r\nur, och det blir allt svårare att få bra lån. Detta är\r\ngrunden till att också vår välfärdsbas gröps ur.</pre><pre>Genom ett medlemskap kan vi få möjlighet att\r\nförsvara den ekonomiska basen. Då kan vi också få\r\nbehålla välfärdssystemen och en stor offentlig\r\nsektor.</pre><pre>Det handlar också om politik och ideologi; hur vi\r\nvill utforma framtiden. Ett medlemskap handlar\r\nom de möjligheter som vi bör ta till vara.</pre><pre>Anf. 24  Statsrådet ULF DINKELSPIEL\r\n(m):</pre><pre>Fru talman! Jag vill först till Hans Göran Franck\r\nsäga att jag inte förstår hur han med sin juridiska\r\nbakgrund och skolning inte kan undgå att göra en\r\ndistinktion mellan bindande överenskommelser\r\noch det förhållandet att en överenskommelse kan\r\nprövas i domstol. Vi har utverkat ett antal\r\növerenskommelser som läggs fast i fördraget.\r\nDessa är bindande för parterna. En annan sak är att\r\nde liksom alla andra regler och överenskommelser\r\nkan tolkas i domstolen. Men, Hans Göran Franck,\r\nen bindande överenskommelse som har ingåtts\r\nmellan två parter och som vid fall av olika tolkning\r\nkan gå till skiljedom, är inte det en bindande\r\növerenskommelse? I annat fall har vi helt olika syn\r\npå vad som binder parterna. Vi har uppnått\r\növerenskommelser med EG som läggs fast i\r\nfördraget, och i sista hand kan de prövas i\r\ndomstolen. Men det kan också gälla väldigt många\r\nandra överenskommelser som är av bindande\r\nkaraktär. Däri ligger ett skydd för parterna, att de\r\nkan få sin rätt prövad i högre instans.</pre><pre>Hans Göran Franck sade att Norrlandsintressena\r\ninte kommer att tillgodoses. Jag skall inte här\r\nspekulera, och jag medger att detta -- som många\r\nandra frågor -- är en besvärlig förhandlingsfråga.\r\nMen varför vara så säker, Hans Göran Franck?</pre><pre>Sedan sade Hans Göran Franck att han skulle vilja\r\nse delar av Maastrichtavtalet omförhandlade.\r\nDetta kan väl också gälla andra regler. Jag är den\r\nförste att säga att jag inte tycker att allting i EU är\r\nbra. Det finns mycket som jag skulle vilja ändra på.\r\nMen jag ställer frågan: Hur påverkar vi bäst? Hur\r\nkan vi enklast påverka och förändra dessa regler?\r\nHur har Sverige -- kanske tillsammans med\r\nlikasinnade länder, inte minst övriga nordiska\r\nländer -- bäst möjligheter att påverka\r\nutvecklingen? Är det genom att stå utanför eller\r\ngenom att vara med och påverka och forma det\r\nframtida Europa, i ett EU som i dag omfattar nio\r\nav tio västeuropéer och till vilket allt fler länder i\r\nCentral- och Västeuropa närmar sig? Det tycker jag\r\när grundfrågan. Skall vi vara med och påverka, eller\r\nskall vi stå utanför och hacka på EU, för det är väl\r\ndet som är alternativet?</pre><pre>Fru talman! Jag skall ärligt säga att jag nästan blir\r\nrörd när jag hör Gudrun Schyman försvara EES-\r\navtalet, det EES-avtal som hon gång på gång här i\r\ntalarstolen, på gator och torg och i debatter med\r\nmig ju har angripit. Detta avtal står hon och\r\nförsvarar och säger att det är så bra jämfört med\r\nmedlemskap. Det har sådana förtjänster, säger\r\nhon, så varför behöver vi gå vidare mot\r\nmedlemskap? En dag kanske Gudrun Schyman står\r\nhär och försvarar medlemskap.</pre><pre>Jag blir inte riktigt klok på vad Gudrun Schyman\r\nsedan säger om EES-avtalet. Hon vill ha en\r\nomförhandling eller en översyn. Ja, det kommer\r\nständigt att förändras och byggas ut, om vi arbetar\r\nvidare på detta. Tidigare var det ju så, att Gudrun\r\nSchyman och hennes parti motarbetade det avtalet.\r\nDet skulle rivas upp, och många medel användes\r\nför att förhindra detta avtal. Nu säger Gudrun\r\nSchyman att EES-avtalet existerar. Ja, det väl jag\r\nockså, men frågan är: Tänker Vänsterpartiet se till\r\natt avtalet fortsätter att existera, eller tänker\r\nVänsterpartiet arbeta för att det skall upphöra? Jag\r\ntolkar det närmast så, att det är fråga om en\r\növersyn, men ett klargörande på den punkten vore\r\nönskvärt.</pre><pre>Gudrun Schyman sade att hon inte fick svar på\r\nfrågan hur det hela skall finansieras. Jag uttryckte\r\nmig mycket precist. Jag talade om de 20 och 10 och\r\nom möjligheterna till en omedelbar finansiering,\r\nt.ex. i form av sänkta räntor -- 1 % motsvarar 7\r\nmiljarder -- samt genom minskade kostnader för\r\ngränskontroller och liknande. Sedan använde jag\r\ndet olyckliga -- jag erkänner det, Ines Uusmann --\r\nuttrycket dynamiska effekter. Det är bättre att\r\nprecisera sig, och jag delar den uppfattningen. Det\r\när fråga om att locka till sig ökade investeringar, att\r\nöka Sveriges konkurrenskraft och på så sätt\r\nförbättra tilväxten. Som exempel angav jag att 1 %\r\nökad tillväxt ger 15 miljarder kronor.</pre><pre>På min fråga om hur vi skall finansiera\r\nsjukförsäkring, föräldraförsäkring och barnomsorg\r\nsvarar Gudrun Schyman: Gå och läs vår motion!\r\nDet kan vara bra att ge konkreta svar här också på\r\nde frågor som jag ställer. Den fråga som inställer sig\r\när: Hur skall vi klara detta, om vi har en\r\nstagnerande och svagare ekonomi? Även om\r\nekonomerna har olika uppfattningar om vad ett\r\nEU-medlemskap betyder kvantitativt, är det\r\nmycket få ekonomer som har någon annan\r\nuppfattning än att ett EU-medlemskap kommer att\r\nbidra till ökad tillväxt och att det kommer att kosta\r\nom vi står utanför. Och det vill jag säga: De\r\nekonomiska modeller som Gudrun Schyman och\r\nhennes partifränder har förordat har ju prövats på\r\nmånga håll i Central- och Östeuropa. Dessa\r\nmodeller har inte bara lett till stagnation, utan de\r\nhar lett till ekonomisk tillbakagång. Då undergrävs\r\nhela det sociala trygghetssystemet. Det är faran\r\nmed att stå utanför.</pre><pre>Anf. 25  HANS GÖRAN FRANCK (s):</pre><pre>Fru talman! Det är självklart -- och det behöver ju\r\ninte ens sägas -- att i den mån som man vid\r\nförhandlingarna kan uppnå överenskommelser är\r\ndessa juridiskt bindande. Men det skall alltså vara\r\nfråga om en ordentlig överenskommelse, som är\r\nskriftligen bekräftad och där det klart framgår vad\r\növerenskommelsen innebär.</pre><pre>När jag på nytt läser Ulf Dinkelspiels svar finner jag\r\natt det finns väldigt litet av bindande\r\növerenskommelser som Ulf Dinkelspiel hittills\r\nkunnat redovisa. Det är egentligen bara på en enda\r\npunkt och det gäller snuset, vilket tidigare har\r\nnämnts, som Ulf Dinkelspiel kan tala om resultat.\r\nVidare är det vissa bestämmelser som bara gäller\r\nunder en viss övergångsperiod. Kvar står de\r\nproblem som jag har berört i min interpellation.\r\nDet blir nu till sist svenska folket som får ta\r\nställning till om man verkligen är nöjd med\r\nresultatet. Om hittillsvarande resultat inte blir\r\nbättre finns det i dagens läge inga möjligheter att\r\nrekommendera en svensk anslutning.</pre><pre>Vad gäller frågan om finansieringen går\r\ndiskussionen nu bara runt runt. Sanningen är väl\r\nhelt enkelt att Ulf Dinkelspiel i dag inte konkret\r\nkan redogöra för finansieringen. Vi får väl avvakta\r\nregeringens förslag. Svårigheterna är självfallet\r\nmycket stora. Det är väl närmast finansministern\r\nsom bör kunna svara på frågorna. Hon har ju\r\ndeltagit i en debatt här men kunde vid det tillfället\r\ninte besvara dem. Vi kan inte säga mer än att vi får\r\navvakta.</pre><pre>Jag vill markera att det är ytterligt viktigt att de\r\nbåda sidorna i folkomröstningen får likvärdiga\r\nresurser. Ingenting är viktigare än ett rättvist utslag\r\nfrån svenska folket. Det förutsätter att det blir så\r\nlikvärdiga möjligheter som det går att uppnå. Vi vet\r\nredan att ja-sidan har en överlägsenhet på grund av\r\natt stora företag m.m. står bakom ja-sidan. Här har\r\nregeringen ett ansvar för att det blir en schyst\r\nfolkomröstning.</pre><pre>Anf. 26  GUDRUN SCHYMAN (v):</pre><pre>Fru talman! Eftersom detta är min sista replik vill\r\njag passa på att säga att för mig och, som jag tror,\r\nför stora delar av den svenska befolkningen är inte\r\nsamarbete med Europeiska unionens\r\nmedlemsländer liktydigt med medlemskap i\r\nEuropeiska unionen.</pre><pre>Sverige samarbetar i dag med den europeiska\r\nunionen, dess institutioner och medlemsländer i en\r\nrad olika frågor, t.ex. forskning, utbildning,\r\nhandikappfrågor och en massa andra frågor. Det\r\nskall vi naturligtvis fortsätta att göra. Och det kan\r\nvi göra, även om vi inte är medlemmar. Det är\r\nbefängt att påstå att allt samarbete mellan Sverige\r\noch Europeiska unionen skulle upphöra om vi sade\r\nnej till ett medlemskap. Det gör det naturligtvis\r\ninte. Handelssamarbetet t.ex. skulle då fortsätta\r\nmed EES-avtalet som grund.</pre><pre>Vi sade nej till EES-avtalet, därför att det har\r\nuppenbara brister. Det är, som bl.a. Dagens\r\nNyheters ledarsida mycket riktigt uttryckte det, ett\r\nlydstatsavtal. Vi tyckte att bristerna och\r\nnackdelarna övervägde fördelarna. Därför sade vi\r\nnej.</pre><pre>Nu finns avtalet. Vi i Vänsterpartiet får ju rätta oss\r\nefter majoritetens uppfattning, men vi kommer att\r\nfortsätta att ihärdigt kritisera de svagheter som\r\nfinns, lyfta fram dem och försöka att få majoritet\r\nför att rätta till dem. Det är det arbete som vi\r\nkommer att bedriva.</pre><pre>Vad gäller finansieringen av medlemskapet håller\r\njag med Hans Göran Franck om att vi inte får några\r\nsvar. Att det blir en kostnad på 20 miljarder och att\r\nvi sedan får tillbaka 10 miljarder är inte sant. Ulf\r\nDinkelspiel vet att delar av det som vi får tillbaka\r\ninte går tillbaka till statskassan utan direkt till vissa\r\nföretag och jordbruk. Statskassans minus blir\r\nfaktiskt ganska stort.</pre><pre>Till detta kommer skatteharmoniseringen som inte\r\när ett påfund av nej-sidan, utan den bygger på\r\nRiksrevisionsverkets egna uträkningar. Det man\r\nsäger sig vilja finansiera detta med är\r\nförhoppningar om en ökad ekonomisk tillväxt. Det\r\nfinns inga fakta i målet, och det går inte att få fram\r\nfakta i målet vare sig för den ena eller den andra\r\nsidan. Det beror naturligtvis på hur\r\nvärldsekonomin utvecklar sig, hur ekonomin i de\r\nolika medlemsländerna utvecklar sig osv. Det\r\nhandlar om ett stort, komplicerat spel där det inte\r\ngår att få fram några fakta. Vi vet vad kostnaderna\r\nblir. Men vi vet inte vad intäkterna blir. Därför\r\nmåste man kunna kräva av en regering som säger\r\nsig vilja ha ett medlemskap att den redovisar\r\nåtminstone de siffror som man vet kommer att dyka\r\nupp.</pre><pre>Vad gäller Vänsterpartiets syn på ekonomin tror\r\njag att Ulf Dinkelspiel lever i historien. Jag skall\r\ngärna översända vår senaste ekonomiska motion\r\nsom av Finansdepartementet har fått ett mycket\r\nhögt betyg. Det som skiljer oss från andra är att vi\r\ntycker att människor som tjänar mycket pengar\r\nskall vara med och betala mer och att människor\r\nsom tjänar mindre pengar skall vara tillförsäkrade\r\nett drägligt liv.</pre><pre>Anf. 27  BIRGITTA HAMBRAEUS (c):</pre><pre>Fru talman! Jag vill återgå till frågan om huruvida\r\nde uppnådda förhandlingsresultaten är juridiskt\r\nbindande. När man hade kommit överens om och,\r\nsåvitt jag förstår, ansåg att de båda parterna hade\r\nett avtal om EES, visade det sig att EG-domstolen,\r\nsom det hette på den tiden, kunde säga att detta\r\navtal inte var förenligt med EU:s grundlagar. Min\r\nfråga är nu: Om vi uppnår ett förhandlingsresultat,\r\näven om det är fastställt och ordentligt nedskrivet\r\natt vi alla är överens om detta, vad är det då som\r\ngaranterar att inte EU-domstolen kan säga att detta\r\navtal inte är förenligt med EU:s grundlagar? Kan\r\nnågon som överklagar beslutet på grund av att\r\navtalet inte anses gynna de egna intressena, få rätt\r\ndärför att EU-domstolen säger: Det avtal som ni\r\ntrodde hade slutits fungerar i själva verket inte,\r\ndärför att det strider mot grundlagarna. Det är\r\ndetta som jag tycker är det väsentliga. Jag vill gärna\r\nha ett svar på min fråga.</pre><pre>Anf. 28  Statsrådet ULF DINKELSPIEL\r\n(m):</pre><pre>Fru talman! På Birgitta Hambraeus fråga är svaret\r\nnej. Såvitt jag har förstått kan inte domstolen över\r\nhuvud taget överpröva ett medlemskapsavtal, till\r\nskillnad från ett frihandelsavtal eller liknande. I\r\ndenna fråga skiljer sig Birgitta Hambraeus och\r\nHans Göran Francks meningar, som jag uppfattar\r\ndet.</pre><pre>Jag vill till Hans Göran Franck säga att jag tror att\r\nvi har närmat oss varandra ganska mycket. Det\r\ngläder mig. Det är möjligt att det hade uppstått ett\r\nmissförstånd, men finns utfästelser fastlagda i\r\nfördraget så är de bindande, oavsett om de kan\r\nprövas av domstol eller inte. Det är en bra\r\nutgångspunkt. Låt oss sedan se vad som fastläggs i\r\nfördraget -- vi håller nu på att arbeta med texterna i\r\nanslutningsfördraget -- sedan kan vi återkomma till\r\ndebatten om vad som är bindande eller inte. Jag\r\ntror att Hans Göran Franck kanske inte skall vara\r\nnöjd på alla punkter -- det vore kanske att hoppas\r\nför mycket -- men att vi skall kunna närma oss\r\nvarandra väsentligt när resultatet och texterna\r\nföreligger.</pre><pre>Hans Göran Franck sade att han på basis av\r\nnuvarande förhandlingsresultat inte kan vara nöjd.\r\nJag hoppas -- ta Norrlandsproblematiken men\r\nockså andra frågor som exempel -- att vi skall kunna\r\nnå sådana resultat att även Hans Göran Franck blir\r\nnöjd. Vår ambition är att avtalet skall få så bred\r\nenighet som det någonsin är möjligt. Därför lyssnar\r\njag också alltid med intresse till vad Hans Göran\r\nFranck säger i de här debatterna.</pre><pre>Gudrun Schyman upplyser om att man också utan\r\nmedlemskap kan ha samarbete med Europeiska\r\nunionen. Tack för den upplysningen!</pre><pre>Jag har förhandlat om EES-avtalet och om\r\nfrihandelsavtalet. Det är fråga om ett långtgående\r\nsamarbete med den europeiska unionen. Det har\r\nför oss varit en självklarhet att Gudrun Schyman\r\nhela tiden har motsatt sig hela EES-avtalet. Det är\r\nen annan sak. Men varje avtal som vi har -- vi har\r\nmånga avtal med Europeiska unionen -- innebär\r\nnaturligtvis ett samarbete med EU. Det går väl att\r\nupprätthålla även utan medlemskap. Det är bara\r\ndet att medlemskapet innebär så många fördelar att\r\njag och många andra är övertygade om att detta är\r\ndet bästa för Sverige.</pre><pre>Gudrun Schyman säger att EES-avtalet är ett\r\nlydstatsavtal. Jag tycker att det är att ta i. Men det\r\nfinns ett demokratiskt underskott i detta avtal. Det\r\när en av nackdelarna, och därför förordar vi att vi\r\ngår vidare mot medlemskap. Gudrun Schyman vill\r\nnu hålla fast vid detta lydtatsavtal.</pre><pre>Anf. 29  BIRGITTA HAMBRAEUS (c):</pre><pre>Fru talman! Det är viktigt att Ulf Dinkelspiel nu har\r\nslagit fast att Sverige även utan ett medlemskap\r\nfaktiskt på alla sätt samarbetar med EU.</pre><pre>Jag håller långa föreläsningar om detta och räknade\r\nfaktiskt upp de tusentals olika arbetsgrupper som vi\r\ndeltar i med EFTA-länder, med EU och med\r\növriga. Sverige är ju ett av världens mest\r\ninternationaliserade länder. Sverige hör till den\r\ngrupp av tio länder som har flest internationella\r\nsamarbetsavtal. Allt tal om att vi skulle bli isolerade\r\nom vi valde att inte gå med i den europeiska\r\nunionen är ren och skär propaganda.</pre><pre>Anledningen till att jag begärde ordet är att jag\r\nåterigen ville säga följande. Ulf Dinkelspiel\r\nmissförstår mig. Det är alltså inte fråga om att EU-\r\ndomstolen skulle underkänna det faktum att vi har\r\nblivit medlemmar, dvs. att vi har fått ett avtal om\r\nmedlemskap. I stället gäller det undantagen,\r\nsärbestämmelserna. Orsaken till att vi över huvud\r\ntaget förhandlar är ju att vi inte bara skall ''köpa''\r\nallting. Kommer alla de bestämmelser som vi har\r\nfått i samband med förhandlingarna att vara\r\njuridiskt giltiga och hålla vid en domstolsprövning\r\nom de går emot starka intressen? Detta är alltså\r\npoängen i mitt resonemang.</pre><pre>Jag förstår inte varför detta missuppfattas. Det är\r\nju klart att det gäller förhandlingsresultatets\r\nundantag. Hur väl överens vi i Sverige än är med\r\nalla EU-länder, undrar jag om det finns garantier\r\nför att EU-domstolen inte säger att detta strider\r\nmot EU:s författning.</pre><pre>Anf. 30  Statsrådet ULF DINKELSPIEL\r\n(m):</pre><pre>Fru talman! Varje överenskommelse kan tolkas i en\r\ndomstol. De flesta överenskommelser är av den\r\nkaraktären att de över huvud taget inte behöver\r\nföras till domstol för att tolkas.</pre><pre>Jag är helt övertygad om att den helt dominerande\r\ndelen av, ja, kanske alla, de överenskommelser\r\nsom vi träffar är så klara att det över huvud taget\r\naldrig blir fråga om att föra dem till domstol. Innan\r\nde går till domstol går de dessutom först till\r\nkommissionen, som i sin egenskap av rättsvårdande\r\ninstans har att avge sina synpunkter. Då är det\r\nnaturligtvis av mycket stor betydelse, milt uttryckt,\r\natt kommissionen i sin egenskap av rättsvårdande\r\ninstans redan på förhand har sagt att t.ex. detta\r\nmed Systembolaget enligt kommissionens åsikt är\r\nförenligt med EU:s lagstiftning så länge det inte\r\nutformas på ett diskriminatoriskt sätt.</pre><pre>Detta innebär -- Hans Göran Franck och jag är\r\növerens på den punkten -- att i de delar som vi har\r\nskriftligen nedlagda överenskommelser är dessa\r\nbindande. Men några garantier för tolkningen av\r\nvarje enskild del kommer vi inte att ha -- lika litet\r\nsom vilket avtal som helst som är underställt\r\nskiljedom eller kan föras till domstol för tolkning.</pre><pre>På det viset är det. Jag upprepar att detta är ett\r\nskydd för parterna också, därför att man därmed\r\nsist och slutligen kan få en opartisk tolkning. Men\r\nom det står att Systembolaget är förenligt med\r\nEU:s regler, varför skulle då domstolen gå emot\r\nden uppfattning som kommissionen företräder i\r\negenskap av rättsvårdande instans? Det är i högsta\r\ngrad osannolikt.</pre><pre>När det gäller övriga frågor som har tagits upp här\r\ni debatten är väl finansieringsfrågan den fråga som\r\nhar stått främst. Jag menar att det utan jämförelse\r\nfrämsta hotet mot våra möjligheter att klara av\r\nsysselsättningen, välfärden, föräldraförsäkringen,\r\nbarnomsorgen, pensionerna osv. är just en\r\nstagnerande och tillbakagående ekonomi. Den\r\nrisken är ojämförligt mycket större om vi står\r\nutanför den europeiska unionen.</pre><pre>Om vi väljer att icke bli medlemmar av den\r\neuropeiska unionen, dvs. om vi väljer att stå\r\nutanför ett samarbete som ger oss möjligheter att\r\npå likvärdiga villkor samarbeta och konkurrera\r\nmed praktiskt taget alla andra västeuropeiska\r\nländer, blir detta det stora hotet mot jobben och\r\nmot välfärden. Därför skall vi sikta in oss på ett\r\nmedlemskap i den europeiska unionen.</pre><pre>Överläggningen var härmed avslutad.</pre><pre>3 §  Svar på interpellation 1993/94:68 om rätten\r\ntill genmäle i massmedier</pre><pre>Anf. 31  Statsrådet REIDUNN LAURÉN</pre><pre>(-):</pre><pre>Fru talman! Lennart Fridén har frågat\r\njustitieministern vilka åtgärder hon kan vidta för att\r\nmotverka övertramp från massmediernas sida och\r\nsamtidigt ge personer som genom dålig journalistik\r\nråkat illa ut bättre möjligheter till rättelse utan att\r\ndetta inkräktar på pressfriheten. Arbetet inom\r\nregeringen är så fördelat att det är jag som skall\r\nbesvara interpellationen.</pre><pre>Först vill jag nämna att massmedierna i Sverige\r\nenligt min uppfattning håller en internationellt sett\r\nhög etisk standard. Det förekommer givetvis\r\nvissa -- för att använda Lennart Fridéns uttryck --\r\növertramp, men jag anser att den självsanerande\r\nverksamheten inom massmedierna hitintills i\r\nhuvudsak fungerat väl. Utöver den självsanerande\r\nverksamheten, som bygger på de s.k. pressetiska\r\nreglerna, finns i lag bestämmelser om straff och\r\nmöjlighet till skadestånd för t.ex. förtal. För förtal\r\nkan den dömas som utpekar någon annan som\r\nbrottslig eller klandervärd i sitt levnadssätt eller\r\nlämnar en annan uppgift som är ägnad att utsätta\r\nnågon för andras missaktning. En sådan gärning är\r\nstraffbar också när den begås genom att uppgifter\r\nlämnas i tidningar eller i radio eller TV. När det\r\ngäller juridiska personer finns regler om otillbörlig\r\nmarknadsföring vid misskreditering från andra\r\nnäringsidkares sida.</pre><pre>Med en rätt till genmäle avses i princip en rätt för\r\nen enskild att i efterhand få kommentera eller\r\nbemöta en uppgift som förekommit i en tidning\r\neller t.ex. i ett TV-program. Om ett bemötande\r\navser endast sakuppgifter används i stället\r\nbegreppet beriktigande. Det finns inte i dag någon\r\ni lag föreskriven rätt till genmäle. Det finns\r\nemellertid bestämmelser i grundlagarna som\r\nindirekt berör frågan. När påföljden skall\r\nbestämmas för ett tryckfrihets -eller ett\r\nyttrandefrihetsbrott skall särskilt beaktas om en\r\nrättelse på lämpligt sätt har bringats till\r\nallmänhetens kännedom. Vidare kan en domstol\r\nbesluta att en fällande dom i ett ärekränkningsmål\r\nskall tas in i skriften eller programmet om den\r\nkränkte begär det. I lagen (1992:1356) om\r\nsatellitsändningar till allmänheten, som trädde i\r\nkraft den 1 januari i år, finns emellertid en\r\nbestämmelse om rätt till beriktigande av\r\nsakuppgifter.</pre><pre>Bestämmelser om rätt till genmäle och\r\nberiktigande finns i de pressetiska reglerna och i\r\navtalen mellan staten och Sveriges Radio, Sveriges\r\nTelevision och TV 4. I dessa regler och avtal finns\r\näven bestämmelser om att den enskildes privatliv\r\nskall respekteras. Pressens opinionsnämnd, som är\r\nett frivilligt inrättat organ, har hand om ärenden\r\nsom rör pressens efterlevnad av de pressetiska\r\nreglerna, och Radionämnden, som är en\r\nmyndighet, prövar bl.a. frågor som rör\r\nprogrambolagens avtal med staten. Om en enskild\r\nanser att t.ex. hans privatliv inte har respekterats\r\neller att han har berövats sin rätt till genmäle, har\r\nhan alltså möjlighet att vända sig till dessa organ.</pre><pre>Frågan om behovet av och möjligheterna att\r\nlagreglera en rätt till genmäle har tagits upp vid\r\nmånga tillfällen. Införandet av en sådan rätt i\r\ngrundlag eller i lag har emellertid hittills\r\nkonsekvent avstyrkts.</pre><pre>Rätten till genmäle diskuterades utförligt i en\r\nproposition våren 1987 som rör ändringar i\r\ntryckfrihetsförordningen m.m. Då gjordes den\r\nbedömningen att frågan om genmäle och\r\nberiktigande bäst lämpade sig för reglering inom\r\nramen för pressens självsanerande verksamhet. I\r\npropositionen (1986/87:151) anfördes att i detta\r\nställningstagande låg att det var viktigt att pressens\r\nsjälvsanerande verksamhet befästes och\r\nutvecklades och att pressen under ansvar brukar\r\ndenna frihet.</pre><pre></pre><pre>Med anledning av Radiolagsutredningens arbete\r\nmed en översyn av radiolagstiftningen kan frågan\r\nom en lagreglering av en rätt till genmäle bli aktuell\r\npå nytt. Som Lennart Fridén säkert känner till, har\r\nriksdagen såväl under år 1992 som förra året\r\nbehandlat frågor om rätt att få felaktiga uppgifter i\r\nmassmedierna rättade. Riksdagen har då följt\r\nkonstitutionsutskottets bedömning att några nya\r\nuttalanden från riksdagen i denna fråga inte bör\r\ngöras innan Radiolagsutredningen har avgivit sitt\r\nslutbetänkande (jfr bet. 1992:KU12,\r\n1993/94:KU2). Jag har samma uppfattning i saken\r\nsom den riksdagen givit uttryck för.</pre><pre>I den proposition från 1987 som jag nyss nämnde\r\ntogs även ställning till frågan om en lagreglering av\r\nett skydd för privatlivets fred. Bakgrunden till detta\r\nvar ett betänkande från år 1980 av\r\nIntegritetsskyddskommittén. I betänkandet,\r\nPrivatlivets fred (SOU 1980:8), redovisades tre\r\nolika lösningar till hur ett utökat skydd för den\r\nenskildes privatliv skulle kunna genomföras. Ett\r\nförslag innebar att det i tryckfrihetsförordningen\r\noch i brottsbalken togs in en straffbestämmelse om\r\nbrott mot privatlivets fred. Därmed skulle\r\ngärningen vara straffbar även om den begicks\r\ngenom massmedia, och det skulle även finnas\r\nmöjlighet att få skadestånd. En av ledamöterna i\r\nkommittén förordade en ordning innebärande att\r\ndet skulle finnas en möjlighet att få skadestånd vid\r\nett intrång i privatlivet även om intrånget inte var\r\nstraffbart. Slutligen förordade en tredje linje att\r\nden nuvarande ordningen skulle stå fast, dvs. att\r\nfrågan bäst löstes av massmedierna själva genom\r\nden självsanerande verksamheten. Betänkandet\r\növerlämnades till Yttrandefrihetsutredningen, som\r\nansåg att man även i dessa frågor skulle lita på den\r\nsjälvsanerande verksamheten.</pre><pre>I propositionen framhölls att en stor majoritet\r\nbland remissinstanserna var av samma uppfattning\r\noch att det är otänkbart att inskränka den\r\ngrundlagsskyddade tryckfriheten och\r\nyttrandefriheten utan att det finns någon mera\r\nallmän uppslutning bakom detta. Dåvarande\r\ndepartementschefen anförde att han givetvis även i\r\nfortsättningen avsåg att vara observant på hur\r\nmassmedierna utnyttjade sin frihet på detta område\r\n(prop. 1986/87:151 s. 44 och 321). Riksdagen\r\ngodtog departementschefens bedömning och ansåg\r\natt det inte var påkallat med några åtgärder från\r\nstatsmakternas sida i syfte att undvika\r\npublicitetsskador m.m. för enskilda. Enligt\r\nriksdagen är det dock angeläget att regeringen\r\nnoggrant följer utvecklingen och att den, om det\r\nvisar sig nödvändigt, återkommer med förslag till\r\nåtgärder.</pre><pre>Bl.a. mot bakgrund av den ökade\r\ninternationaliseringen finns det skäl att vara\r\nvaksam på nya massmedieföretags förhållningssätt\r\ntill vår etiska standard, som bl.a. kommer till\r\nuttryck i de pressetiska reglerna. I några andra\r\nländer i Europa, där yttrande- och\r\ninformationsfriheten i massmedierna inte regleras\r\npå samma sätt som hos oss, finns det i större\r\nutsträckning bestämmelser om skydd för enskildas\r\nprivatliv i förhållande till massmedierna. Vi skall\r\ngivetvis undvika att göra Sverige till en fristat för\r\nmindre seriös massmedial verksamhet. Inom\r\nJustitiedepartementet följer vi därför dessa frågor\r\nkontinuerligt, och som jag tidigare nämnde, torde\r\nRadiolagsutredningen ta upp frågan om\r\nmöjligheten för enskilda att få felaktiga uppgifter i\r\nradio- eller TV-program rättade.</pre><pre>Anf. 32  LENNART FRIDÉN (m):</pre><pre>Herr talman! Först ber jag att få tacka för ett\r\nmycket omfattande svar från statsrådet. Vi är\r\növerens om mycket, men det finns ändå ett antal\r\npunkter som jag anser måste kommenteras och där\r\njag vill tillföra ett antal synpunkter.</pre><pre>Jag är medveten om att svenska medier relativt sett,\r\njämfört med sina kolleger i andra länder, håller en\r\nhög etisk standard. Vi kan vara tacksam att vi ännu\r\ninte har medier av den typ som bl.a. förekommer i\r\nTyskland och England. Men -- och det är det\r\nviktiga -- det hjälper inte den individ som har fått\r\nutstå påhopp som är ägnade att framkalla\r\nmissaktning hos andra. I synnerhet som de\r\ndessutom ofta medför påfrestande konsekvenser\r\nför t.ex. make och barn. I ett sådant läge hjälper\r\ndet inte att det finns regler och avtal. Då upplevs\r\nintrånget i den privata sfären mycket starkt.</pre><pre>Det finns journalister som i samtal med mig, då jag\r\npekat på PK:s publiceringsregler, skrattat och sagt\r\natt man inte kan arbeta efter dem, men att de är bra\r\natt åberopa i vissa lägen. Medvetet luckrar man upp\r\ngränserna och arbetar i en suddig gråzon där man,\r\nutan att i och för sig ha onda avsikter, i\r\nambitionslystnad och omedvetenhet går så långt\r\nman kan även i den zonen. Det är då människor\r\nskadas.</pre><pre>Visst finns PO och Radionämnden. Där har jag\r\nsjälv haft framgångar. Men det har inte rört sig om\r\nnågot personligt för mig. Vi skulle ju ursprungligen\r\nha haft den här debatten i december. Då hade jag\r\ntänkt säga att jag själv inte hade råkat ut för något\r\növertramp av betydelse. Jag kan dess värre inte\r\nställa mig bakom den formuleringen längre. Vi kan\r\ninte här diskutera enskilda fall, men jag skulle\r\nönska att jag inte hade behövt uppleva den senaste\r\nveckan.</pre><pre>Många orkar inte ta itu med att göra en anmälan.\r\nMan är rädd för att saken förvärras och tar ny fart\r\nvid en eventuell rättelse. När rättelsen kommer har\r\ndet ofta gått så lång tid att det känns hopplöst.</pre><pre>Det finns många som skulle vilja få rätt och inte\r\nbara ha rätt, men som tiger. Ett av skälen är den\r\negendomliga situationen att det är motståndaren\r\nsom bestämmer reglerna för meningsutbytet. Det\r\nkänner alla till som då och då debatterat med folk\r\ninom medierna. På den gemensamma arenan, det\r\nifrågavarande mediet, avgör motståndaren både tid\r\noch plats för genmälet, om ett sådant ens medges.</pre><pre>En insänd begäran om rättelse kan göras om till\r\nbåde insändare och en del i en ny artikel. Ett\r\ndebattinlägg kan förses med en kommentar som gör\r\nont värre. För att hävda att man minsann har en\r\nöppen debatt smyger man in det i stympad form\r\nnågonstans mellan sportsidorna och de orubicerade\r\nannonserna. Det finns många sätt att gå tillväga när\r\nman vill slippa korrigera. Man vill inte korrigera\r\nförrän den journalist som har skrivit artikeln är\r\ntillbaka efter en ledighet eller en resa. När man\r\nstöter på får man svaret att detta saknar aktualitet\r\nnu.</pre><pre>Just detta att ena parten bestämmer arenans regler\r\när den största svagheten i systemet. Det skulle inte\r\naccepteras inom statsrådets förutvarande\r\nverksamhetsområde och inte heller på t.ex. en\r\nsportarena.</pre><pre>Den som intresserar sig för rättshistoria kan läsa ett\r\nantal gamla tänkeböcker från våra medeltida\r\ndomstolar. Där finner man att mål om missfirmelse\r\nvar mycket ofta förekommande. Den personliga\r\näran och integriteten var kanske det värdefullaste\r\nman hade. I dag är det illa ställt med respekten för\r\nbåde ting och människor. På samma sätt som vårt\r\nkulturarvs oersättliga skatter blir sprejmålade blir\r\nockså människor mentalt nerklottrade -- ingetdera\r\när acceptabelt.</pre><pre>Det är viktigt att vi i bl.a. debattens form, som här,\r\nmotarbetar alla former av smädelse. Därför är det\r\nviktigt att man i de medier där debatten skall föras\r\nföljer de goda etiska regler som finns. Det finns\r\ndess värre en del störande tendenser. En viktig\r\nfråga som bör hanteras vidare är den om övertaget\r\nför den part som i dag kan avgöra reglerna för\r\ndebattarenan.</pre><pre>Jag skall ta ett exempel på hur man kan resonera. I\r\nen av våra stora tidningar hittade jag en artikel av\r\nen journalist som försvarade sig efter ett påpekande\r\nom att han kränkt andra människor. Han säger: Jag\r\nkränker aldrig privatpersoner. Jag kränker bara\r\noffentliga personer, i synnerhet sådana som utövar\r\nnågon sorts makt. Jag kränkte en snäll polis en\r\ngång. Men det var å kårens vägnar, för poliser är\r\noffentliga personer.</pre><pre>Har man den inställningen som journalist skall man\r\nkanske ägna sig åt något annat och framför allt\r\nfundera över hur man skadar sina medmänniskor.\r\nVi kan dess värre se att antalet anmälningar till PO\r\noch Radionämnden på senare år har ökat. Det\r\npekar på en negativ tendens.</pre><pre>Jag saknade en sak i statsrådets svar. Det är det\r\ndokument som Europarådet antog i höstas. Det\r\nhandlar om förslag som skall leda fram till en\r\ngemensam etik för alla europeiska massmedier.\r\nRekommendationen kräver bl.a. att\r\nmedlemsländerna antar lagar som skall garantera\r\nobjektivitet, mångfald och rätt till genmäle. Det\r\ngenmälet skall inte ha formen av ett litet klipp. Jag\r\nhar ett sådant framför mig nu. I en tidning har man\r\npåstått att en person bl.a. gjort sig skyldig till grovt\r\nsvindleri i samband med företagskonkurser. Efter\r\nett par dagar skriver man sedan att det inte var så.\r\nDen artikeln har ungefär samma storlek som\r\netiketten på en tändsticksask.</pre><pre>Den frågan kommer säkert att debatteras\r\nytterligare i kammaren längre fram i år. En av\r\nfolkpartikollegerna har tagit upp den. Genom att\r\ntitta på rubrikerna i hans motion kan man\r\nkonstatera att detta inte är bra. Vem granskar\r\ngranskaren, står det bl.a. Han citerar också\r\nLennart Groll som var PO under 70-talet när det\r\ngäller den aggressiva personjournalistiken.</pre><pre>En sak som jag tycker är mycket väsentlig i det här\r\nsammanhanget är att PO har ändrat sina egna\r\nregler. Det gör det ganska svårt för juridiska\r\npersoner, småföretagare och andra, att få rätt till\r\ngenmäle enligt de nya stadgarna. Jag tycker inte att\r\nvi skall acceptera det.</pre><pre>Anf. 33  Statsrådet REIDUNN LAURÉN</pre><pre>(-):</pre><pre>Herr talman! Massmedierna har en utomordentligt\r\nstor makt. En utomordentligt stor makt bör förenas\r\nmed ett motsvarande ansvar.</pre><pre>Som jag sade i interpellationssvaret, tycker jag\r\nändå att våra medier håller en internationellt sett\r\nhög etisk standard. Den självsanerande\r\nverksamheten har hittills fungerat i huvudsak väl.</pre><pre>Men det skall inte förnekas att det förekommer\r\nvissa övertramp. Det förekommer att offentliga\r\npersoner både förnedras och skandaliseras på\r\nibland mycket lösa grunder.</pre><pre>Det är någonting som i första hand massmedierna\r\nsjälva bör ta upp. Jag har förstått att det har\r\npåbörjats en diskussion om etik bl.a. i\r\nPublicistklubben. Jag hoppas naturligtvis att den\r\nskall leda fram till det vi alla önskar, nämligen ett\r\nverkligt ansvar när det gäller behandlingen av\r\npersoner i massmedierna -- både vanliga personer\r\noch personer som har offentliga uppdrag och ett\r\noffentligt ansvar.</pre><pre>Frågan om lagstiftning har väckts i detta\r\nsammanhang. Det har skett många gånger tidigare,\r\nvilket jag nyss redovisade. Frågan om en\r\nlagstiftning om ett allmänt integritetsskydd har\r\nväckts även från andra utgångspunkter, bl.a.\r\ndatalagstiftning och ADB-skydd. Jag vill inte\r\nutesluta att vi kommer att ta upp denna fråga igen.</pre><pre>Det har som Lennart Fridén påpekade nu väckts\r\nmotioner i frågan. Lennart Fridén har själv\r\naktualiserat frågan genom denna interpellation.\r\nDetta bör över huvud taget verka som en\r\nväckarklocka för massmedierna att se över hur man\r\nverkligen tillämpar de pressetiska reglerna. De är\r\nju i grunden bra -- om de följs.</pre><pre>Vi kommer naturligtvis från Justitiedepartementet\r\natt noga följa utveckligen på området. Av intresse\r\när också den utländska utvecklingen på området.\r\nJag har förstått att man i Danmark nu har antagit\r\nen lagstiftning som bl.a. innebär en möjlighet till\r\ngenmäle.</pre><pre>Lennart Fridén tog upp det dokument rörande\r\njournalistik som har antagits av Europarådets\r\nparlamentariska församling. Det är i första hand\r\ninte ett bindande dokument utan mer en\r\nmeningsyttring av ett rådgivande organ. Man kan\r\nockså ställa sig frågande till en hel del i detta\r\ndokument. Det tyckts bl.a. förutsätta att man har\r\nnågot slags överordnat organ som kan bestämma\r\nvad som är etiskt riktigt och vad som är en\r\nmisshaglig rapportering. Det har framförts från\r\nmånga håll att en del av de åtgärder som har\r\nföreslagits faktiskt skulle kunna leda till missbruk\r\nfrån en lagstiftare.</pre><pre>Jag har fått uppgifter om att den svenska\r\ndelegationen vid ett möte i Strasbourg den 28\r\njanuari 1994 med den s.k. Rapportörgruppen för\r\nmänskliga rättigheter har framfört en kritisk\r\ninställning till förslaget och förordat ett avvisande\r\nsvar till församlingen. Att döma av det nyligen\r\ngenomförda mötet kommer förmodligen svaret att\r\ninnebära att man tar avstånd från resolutionen.</pre><pre>Det innebär naturligvtis inte att man tycker att\r\ngenmäle inte skall förekomma. Man menar snarast\r\natt det skall kunna åstadkommas genom de\r\npressetiska reglerna.</pre><pre>Många av de medier vi talar om som utsätter t.ex.\r\noffentliga personer för en skandaliserande\r\nbehandling är svåra att komma åt -- både med\r\npressetiska regler och med lagregler. Självfallet\r\nskall man försöka. Jag utgår ifrån att massmedierna\r\ntar sitt ansvar i detta sammanhang och ser på frågan\r\nmed största allvar.</pre><pre>Anf. 34  LENNART FRIDÉN (m):</pre><pre>Herr talman! Statsrådet har naturligtivs rätt. Det är\r\nnästan en självklarhet att regler är bra om de följs,\r\nförutsatt att det är bra regler.</pre><pre>När man har den inställningen till de regler som\r\nman själv har varit med och utarbetat att man säger\r\natt man inte kan arbeta efter dem börjar jag så\r\nsmått fundera.</pre><pre>Det är bra om Publicistklubben arbetar vidare med\r\nsina etiska normer. Men det förutsätter att man,\r\nefter att ha diskuterat färdigt och kanske skrivit om\r\nreglerna, också tillämpar dem.</pre><pre>Lagstiftningen är som jag upplever det till för den\r\nsvage. De andra klarar sig ändå. I detta\r\nsammanhang är faktiskt den som utsätts för ett\r\npåhopp eller övertramp i underläge. Det var det jag\r\npekade på förut. Det är något konstigt att man som\r\njournalist både kan vara åklagare och domare och\r\ngenom sitt sätt att publicera också den som\r\n''verkställer'' straffet.</pre><pre>Det talas, även från statsrådet, om självsanering.\r\nDå måste man förhoppningsvis framöver se till att\r\nman får någorlunda vettiga saneringsmedel. Jag har\r\ninte upplevt att man har arbetat på rätt sätt hos PO\r\npå många år. Jag har förhoppningen att den PO som\r\nganska nyligen har tillträtt skall kunna göra något\r\nbättre av det som har varit.</pre><pre>Det förekommer missbruk av möjligheterna att\r\npublicera olika saker och ting. Jag tycker att det är\r\nallvarligt att man hoppas att det skall vara förlåtet\r\ngenom att man efter några dagar kommer med en\r\nliten rättelse. Det är inte säkert att det är samma\r\nmänniskor som läser den tidning där rättelsen\r\nkommer in. Det är inte säkert att det är samma\r\npersoner som lyssnar på det radioprogram där\r\nrättelsen kommer in.</pre><pre>Radionämnden har ett långsamt sätt att arbeta. Vi\r\nser ibland när man läser upp någonting på TV eller\r\nhör i radion att det gäller övertramp som gjorts av\r\nnågon av redaktionerna för kanske ett år sedan.\r\nDet är inte på något sätt tillfredsställande. Även det\r\nmåste kunna förändras.</pre><pre>Jag tror att det är väldigt viktigt att man gör en\r\nsådan markering från statsmakternas sida oavsett\r\nom vi nu skall gå över till lagstiftning eller något\r\nannat. Vi är till för att skydda den svage, och i detta\r\nsammanhang är det den enskilda människan som är\r\nsvag i förhållande till medierna. Vi måste på något\r\nsätt få en bättre balans på det området.</pre><pre>Anf. 35  Statsrådet REIDUNN LAURÉN</pre><pre>(-):</pre><pre>Herr talman! Det är givet att det kan vara enstaka\r\njournalister som gör övertramp. Men beivrandet av\r\növertramp måste alltid ske i efterhand. Oavsett om\r\nman lutar sig mot de pressetiska reglerna eller om\r\nvi skulle införa en lagreglering måste beriktigandet\r\neller genmälet, som Lennart Fridén säger, komma i\r\nefterhand. Det är klart att den tid det tar innan man\r\nfår in ett sådant beriktigande eller genmäle har\r\nbetydelse.</pre><pre>Jag tror att en lagstiftning varken gör till eller från\r\ni det avseendet. Det hänger på den enskilda\r\nredaktionens eller journalistens egen integritet och\r\nstolthet över sitt yrke att det sker på ett riktigt sätt.\r\nDet är detta som man skall försöka diskutera inom\r\nkåren, och man skall försöka se till att en sådan\r\nanda verkligen sprider sig.</pre><pre>Som jag sade tidigare kommer\r\nRadiolagsutredningen med sitt betänkande inom\r\nen nära framtid. Vi får då anledning att se på de\r\nförslag som kommer fram där. Man kommer\r\nförmodligen att ta upp möjligheten för enskilda att\r\nfå felaktiga uppgifter i radio- eller TV-program\r\nrättade. Om så är fallet kommer det naturligvis att\r\nfå betydelse även för pressen. Det är en fråga vi får\r\nse på när utredningen kommer.</pre><pre>Vi följer utvecklingen från departementet. Jag har\r\nhittills inte tyckt att utvecklingen har varit direkt\r\nalarmerande. Det är som Lennart Fridén säger: Vi\r\nhar faktiskt en relativt hög standard -- i vart fall i\r\njämförelse med den journalistik som bedrivs t.ex. i\r\nEngland.</pre><pre>Anf. 36  LENNART FRIDÉN (m):</pre><pre>Herr talman! Jag delar som jag sade inledningsvis\r\nstatsrådets uppfattning om det också. Statsrådet\r\ntalar om yrkesstoltheten. Dess värre har vi på\r\nsenare år sett en del fall där yrkesstoltheten har\r\nlegat i att man har kunnat peka på att man har\r\nlyckats platta till ett antal medmänniskor. Det är en\r\nsak som det naturligtvis i första hand ankommer på\r\nmedierna internt att göra någonting åt. Men när\r\növertrampet väl är gjort så är skadan skedd, och\r\nden går egentligen aldrig att reparera.</pre><pre>Jag tror att det är viktigt att man tvingar fram en\r\npåföljd som blir så kostsam att den samtidigt verkar\r\nförebyggande. Det här behöver inte på något sätt\r\nhämma yttrandefrihet och journalistik. Det är bara\r\nfråga om att använda någonting så enkelt som litet\r\neftertanke ibland: Är det här verkligen någonting\r\njag skall skriva? Är det så intressant att man skall\r\nsätta det överst till vänster på förstasidan på en\r\ntidning, när det sedan visar sig att artikeln längre in\r\nkanske inte innehåller någonting som är något värt?\r\nDet människor läser vid kaffekoppen på morgonen\r\när det de ser, och därmed har man skadat\r\nmänniskor.</pre><pre>Jag kan korrigera en sak när det gäller inställningen\r\nhos de svenska representanterna i Europarådet. En\r\nav underkommittéerna har handlagt denna fråga.\r\nDe jag har talat med därifrån har ställt sig bakom\r\nEuroparådets dokument. Om det beror på\r\nbristande korrespondens mellan de olika delarna i\r\nden svenska gruppen vet jag inte, men faktum är att\r\ndet finns de svenskar som också talar för detta.</pre><pre>Om det fortsätter att utvecklas i en riktning som vi\r\ninte kan acceptera finns det inga andra steg att ta\r\nän lagstiftning. Jag beklagar det, men jag tycker\r\ninte att den självsanerande verksamheten har varit\r\nav den arten att jag kan ställa mig och applådera\r\nden.</pre><pre>Anf. 37  Statsrådet REIDUNN LAURÉN</pre><pre>(-):</pre><pre>Herr talman! Jag tycker naturligtvis att det är bra\r\natt frågan aktualiseras, att vi har möjlighet att tala\r\nom den här i kammaren och att den förs ut, gärna\r\nbåde genom press och andra medier.</pre><pre>Jag tror att själva det faktum att man börjar\r\ndiskutera detta på ett allvarligt sätt kommer att få\r\nkonsekvenser som verkar i den riktning som\r\nLennart Fridén efterlyser.</pre><pre>Överläggningen var härmed avslutad.</pre><pre>4 §  Svar på interpellation 1993/94:79 om EU-\r\ndomstolen och offentlighetsprincipen</pre><pre>Anf. 38  Statsrådet REIDUNN LAURÉN</pre><pre>(-):</pre><pre>Herr talman! Birgitta Hambraeus har i en\r\ninterpellation till statsrådet Ulf Dinkelspiel ställt\r\nett antal frågor om offentlighetsprincipen och ett\r\nEU-medlemskap. Arbetet inom regeringen är så\r\nfördelat, att det är jag som har hand om frågor om\r\noffentlighet och sekretess. Interpellationen har\r\ndärför överlämnats till mig. De frågor som Birgitta\r\nHambraeus har ställt är följande:</pre><pre>1.  iKommer vi att veta om förhandlingsresultatet\r\nmed EU:s medlemsstater gäller innan det i sina\r\ndetaljer prövats av EG-domstolen?</pre><pre>2.  iÄr EU en mellanstatlig eller överstatlig\r\norganisation?</pre><pre>3.  iÄr EU-ärenden inrikes- eller utrikesärenden?</pre><pre>4.  iGäller svensk öppenhet eller EU:s ovillkorliga\r\ntystnadsplikt i fråga om meddelarskyddet?</pre><pre>5.  iKan instruktioner till de statsråd som deltar i\r\nEU:s ministerråd hemligstämplas?</pre><pre>Birgitta Hambraeus första fråga bygger på en\r\nmissuppfattning. Frågan förutsätter nämligen att\r\nEG-domstolen skulle ha möjlighet att underkänna\r\nett avtal om Sveriges anslutning till EU. Det har\r\nden inte.</pre><pre>På denna punkt -- liksom på så många andra -- är\r\ndet en skillnad mellan EES-avtalet och ett\r\nmedlemskapsavtal. EES-avtalet är ett s.k.\r\nassociationsavtal. Vad gäller sådana avtal kan EG-\r\ndomstolen yttra sig över om ett tilltänkt avtal är\r\nförenligt med bestämmelserna i Romfördraget. Om\r\ndomstolen finner att så inte är fallet måste\r\nRomfördraget ändras för att avtalet skall få ingås\r\n(art. 228 RomF). Ett medlemskapsavtal innebär i\r\nsig att Romfördraget ändras. T.ex. måste ju den\r\nnya medlemsstatens röstetal i rådet regleras.</pre><pre>EG-domstolen har till uppgift att se till att det som\r\nsker under åberopande av bestämmelser i\r\nRomfördraget verkligen har stöd i dessa\r\nbestämmelser. Men när dessa bestämmelser skall\r\nändras är det medlemsstaterna som har avgörandet\r\ni sin hand.</pre><pre>Någon domstolsprövning av ett svenskt\r\nmedlemskapsavtal gentemot grundfördragen\r\nkommer alltså inte att ske. Men när vi väl är\r\nmedlemmar kommer domstolen -- precis som för\r\növriga medlemsstater -- att ha till uppgift att pröva\r\nom vi håller vad vi lovat i avtalet.</pre><pre>Övriga frågor tyder på att Birgitta Hambraeus har\r\nläst i en artikel i Dagens Nyheter, där några jurister\r\nsom tidningen talat med pekade på fyra frågor, som\r\nenligt dem borde ha besvarats i regeringens\r\nproposition om grundlagsändringar inför ett\r\nsvenskt medlemskap i Europeiska unionen.\r\nBirgitta Hambraeus ställer just de fyra frågorna.</pre><pre>Frågorna är ganska enkla att besvara men tyder på\r\natt de aktuella juristerna inte känner till eller inte\r\nförstått vad propositionen handlar om.</pre><pre>På den första frågan, om samarbetet i EU är\r\nmellanstatligt eller överstatligt, är svaret: både--\r\noch. Propositionen är mycket tydlig på den\r\npunkten. Där konstateras alltså att EU är ett i\r\nhuvudsak mellanstatligt samarbete men med\r\növerstatliga inslag.</pre><pre>Hur det nu förhåller sig med detta har emellertid\r\ninte någon större betydelse för den andra frågan.\r\nAlldeles oavsett karaktären på EU-samarbetet är\r\nnämligen dessa frågor ur ett svenskt perspektiv att\r\nbetrakta som utrikesärenden. En annan sak är att\r\ndetta utrikespolitiska samarbete i viss utsträckning\r\nkommer att gälla frågor som hittills betraktats som\r\nfrämst inrikespolitiska. Men det finns i dag\r\nknappast någon inrikespolitisk fråga där det\r\ninternationella perspektivet saknar betydelse.</pre><pre>När det gäller frågan om det är svenska\r\ngrundlagsregler eller EU:s syn som gäller\r\nbeträffande meddelarskyddet är svaret också\r\nenkelt. I Sverige gäller svensk grundlag. Den gäller\r\ndäremot inte i Bryssel. För svenska tjänstemän som\r\nföreträder Sverige gäller således svenska regler. För\r\nsvenskar som tar anställning i EU:s olika organ\r\ngäller de regler som dessa organ antagit.</pre><pre>På samma sätt är det när en svensk tar t.ex. ett FN-\r\nuppdrag. Hade regeringen ansett att ett EU-\r\nmedlemskap krävde ändringar av\r\ntryckfrihetsförordningens regler om\r\nmeddelarfrihet hade propositionen innehållit\r\nsådana förslag. Det gör den inte.</pre><pre>Självklart kan instruktioner till svenska statsråd\r\nsom deltar i EU:s ministerråd hemligstämplas.\r\nStatsråden åker dit för att förhandla, och om deras\r\nmotparter redan vet vilka instruktioner de har, t.ex.\r\nvad de skall begära i första hand, vad de kan gå med\r\npå i utbyte mot något annat och vad de definitivt\r\ninte kan gå med på, kan man vara ganska säker på\r\natt de inte kommer hem med något för Sverige\r\ntillfredsställande resultat.</pre><pre>Däremot finns det all anledning att vara öppen i\r\nfråga om vilken inställning Sverige driver i de olika\r\nfrågor som diskuteras inom ramen för EU.\r\nRegeringen kommer här att visa största möjliga\r\nöppenhet. Detta är nödvändigt för att det skall ges\r\nunderlag till en bred debatt kring vilka frågor vi\r\nsom medlemmar skall driva i EU-samarbetet och\r\nvilka mål vi skall ställa upp för vårt arbete.</pre><pre>För att en sådan debatt skall föra saken framåt får\r\nden inte bygga på missförstånd. Jag hoppas att jag\r\nhar lyckats klara ut några sådana här i dag.</pre><pre>Anf. 39  BIRGITTA HAMBRAEUS (c):</pre><pre>Herr talman! Jag ber att få tacka statsrådet för\r\nsvaret på min interpellation. Jag tycker att det är\r\nvärdefullt att få diskutera EU-domstolens ställning\r\noch offentlighetsprincipen både med statsrådet\r\nDinkelspiel och med statsrådet Laurén.</pre><pre>Förhandlingar pågår just nu. Det är en väldig\r\ndramatik i riksdagshuset; vi skall dygnet-runt-\r\nbevaka detta. Det indikerar att frågan om vilka\r\nförhandlingsresultat vi kommer fram till är oerhört\r\nväsentlig. Man skall kunna påverka på olika sätt.</pre><pre>Men efter debatten med Ulf Dinkelspiel står det\r\nklart att vi inte kan vara säkra på att dessa\r\nförhandlingsresultat kommer att gälla. Om någon\r\nskulle överklaga, åberopande att ett uppnått\r\nförhandlingsresultat strider mot någon regel i\r\nRomfördraget, så kan domstolen döma ut det.</pre><pre>Om t.ex. ett företag som önskar sälja alkohol\r\növerklagar och åberopar konkurrensreglerna, så\r\nvet vi inte hur domstolen kommer att döma, även\r\nom vi har fått en försäkran om att vår statliga\r\nalkoholpolitik skall vara kvar.</pre><pre>Antag att vi har fått igenom kravet att kött och ägg\r\nsom exporteras till Sverige skall\r\nsalmonellakontrolleras och att EU enligt våra krav\r\nskall använda vissa speciella kontrollmekanismer\r\ninnan varorna får exporteras. Om någon\r\növerklagar detta kan det innebära att vi i själva\r\nverket inte har någon möjlighet att sätta det i\r\nverket. Vi kan kanske inte ens kontrollera det.\r\nDetta vet vi inte.</pre><pre>Ulf Dinkelspiel var optimist. Han trodde att EU-\r\ndomstolens åsikt var att allt detta står i\r\növerensstämmelse med Romfördraget. Men det\r\nkan vi alltså inte vara säkra på.</pre><pre>Både Ulf Dinkelspiel och Reidunn Laurén\r\nmissförstod min fråga. Jag inser självfallet att man\r\nfrån EU-domstolens sida inte kommer att säga att\r\nvi inte kan bli medlemmar. Det är inte själva avtalet\r\nom medlemskap som prövas där. Förhandlingen\r\ngäller undantagen, som det görs så stor affär av.\r\nMen om de kommer att gälla vet vi inte förrän de\r\nhar prövats i sina enskildheter av EU-domstolen.</pre><pre>Statsrådet sade, faktiskt litet överlägset, att\r\njuristerna som DN publicerade inte har förstått\r\npropositionen. Jag tycker att det är fruktansvärt\r\nallvarligt om inte ens jurister förstår.</pre><pre>Lagrådet har sagt att det kommer att råda oklarhet\r\nom vad som gäller i Sverige; vår rättsordning ändras\r\nosv.</pre><pre>Får jag fråga statsrådet: Anser inte statsrådet att\r\ndet är ett problem att två rättsordningar nu delvis\r\nskall synkroniseras? Till viss del skall våra svenska\r\nrättssystem fungera, till viss del EU:s. Det blir en\r\nmix där det är mycket svårt att veta vad som gäller.</pre><pre>Om jurister säger att det här finns oklarheter,\r\ntycker jag inte att det skall viftas bort med\r\nframhållande av att det i själva fallet är enkelt.</pre><pre>EU är alltså både överstatligt och mellanstatligt.\r\nNär det gäller offentlighetsprincipen säger\r\nstatsrådet i sitt svar något som jag tycker är\r\nhäpnadsväckande, nämligen att det egentligen inte\r\nspelar någon roll hur det förhåller sig härmed,\r\neftersom karaktären på EU-samarbetet är sådan att\r\ndessa frågor ur svenskt perspektiv är att betrakta\r\nsom utrikesärenden. Hon fortsätter: ''En annan sak\r\när att det utrikespolitiska samarbetet i viss\r\nutsträckning kommer att gälla frågor som hittills\r\nbetraktats som främst inrikespolitiska.''</pre><pre>Ja, det gäller t.ex. beträffande lagstiftning. Vad\r\nsom skall gälla för lagar i Sverige blir plötsligt\r\nutrikesärenden och kan hemligstämplas. Härmed\r\nsätts såvitt jag förstår vår offentlighetsprincip totalt\r\nur spel.</pre><pre>På en punkt är statsrådets svar mycket löftesrikt\r\noch intressant. Att de svenskar som blir anställda\r\nav EU skall rätta sig efter internationella regler\r\nockså när det gäller sekretess är givet. Det är, som\r\nstatsrådet påpekar, likadant i FN och andra\r\ninternationella organ. Men när det gäller svenska\r\ntjänstemän som deltar i alla de hundratals\r\narbetsgrupperna kring ministerrådet och som i\r\npraktiken faktiskt beslutar -- det är ju i mycket få\r\närenden som ministrarna egentligen beslutar --\r\ngäller svenska regler. Dessa tjänstemän har alltså\r\nrätt till meddelarskydd även när det gäller EG-\r\nfrågor.</pre><pre>Tror statsrådet att EU kommer att acceptera att det\r\nbara är att vända sig till Sverige för att få ut allt det\r\nsom EU hemlighåller? Sekretessen för EU-\r\nfrågorna är nämligen oerhört sträng. Man förlorar\r\nsitt arbete, man kan t.o.m. om man läcker efter det\r\natt man blivit pensionerad få sin pension indragen\r\nosv. Kommer EU att gå med på att det bara är att\r\nvända sig till svenska tjänstemän för att alla de\r\nhemligstämplade frågorna helt enkelt skall bli\r\noffentliga?</pre><pre>Att man kan sekretessbelägga ministrarnas\r\ninstruktioner -- i den mån nu de får några\r\ninstruktioner -- är mycket allvarligt. Varför skulle\r\noffentlighet på den punkten störa våra\r\nförhandlingar? Det är tvärtom snarare så att om\r\nministrarna kommer ned med hela svenska folket\r\nbakom ryggen och vet att det gäller något som hela\r\nnationen kräver, måste det stärka\r\nförhandlingspositionen. Jag tycker att\r\nhemlighetsmakeriet i detta sammanhang som så\r\nofta annars är en fråga om att slå blå dunster i\r\nögonen på människorna. Det blir svårt för oss att\r\nutan offentlighetsprincipen få något som helst\r\ninflytande. Folket har inga möjligheter att utkräva\r\nansvar av dem som i fortsättningen kommer att\r\nlagstifta om en stor del av de lagar som skall gälla i\r\nSverige.</pre><pre>Anf. 40  BENGT HURTIG (v):</pre><pre>Herr talman! Också jag tycker att det svar som\r\nBirgitta Hambraeus har fått ger ett litet högdraget\r\nintryck och att man i det rider på att inte alla\r\nformuleringar har exakt juridisk precision.</pre><pre>Jag kan berätta att jag när vi arbetade med\r\nluftfartsavtalet hösten 1991 hade mycket svårt att\r\nförstå alla delar i det. Jag vände mig till jurister och\r\nbad dem att reda ut vissa frågor. Trots att de ägnade\r\nrätt mycket tid åt att sätta sig in i frågorna, höll de\r\nmed mig om att dessa var svåra att sätta sig in i.\r\nLuftfartsavtalet gäller nu sedan 1992 i Sverige, även\r\nom det har övergått till att bli en del av EES-\r\navtalet.</pre><pre>Hela EU-rätten är ett gigantiskt problem. Vi har\r\ngång på gång fått höra att regeringen inte vill att ett\r\nprotokoll om den svenska offentlighetsprincipen\r\nskall eftersträvas i medlemskapsavtalet, eftersom\r\ndet finns risk för att EG-domstolen vid avgivande\r\nav ett yttrande om ett sådant protokoll skulle\r\nkomma att ta ställning mot någon del av innehållet\r\ni den svenska offentlighetsprincipen. Men om det\r\nnu inte längre finns någon sådan risk, eftersom ett\r\nsådant protokoll bara skulle innebära att\r\nRomfördraget utvecklades, är det väl bara att\r\nbegära att ansökarländerna tillsammans med\r\nministerrådet upprättar ett protokoll där det ges ett\r\nskydd för det som vi har uppnått i form av\r\noffentlighetsprincip och meddelarskydd.</pre><pre>Nu diskuteras i stället en ensidig deklaration från\r\nsvensk sida, som såvitt jag förstår kommer att ha ett\r\nbetydligt mer begränsat juridiskt värde.</pre><pre>Statsrådet säger att domstolen har till uppgift att\r\npröva om vi håller vad vi lovat i avtalet. Det kan\r\nalltså, som vi i dag flera gånger har hört, uppstå en\r\nsituation där Sverige tolkar avtalet på ett annat sätt\r\nän vad EU eller någon myndighet inom EU gör.\r\nOm vi tror att vi skrivit under något som EU inte\r\nanser att vi har skrivit under, kan en EU-institution\r\neller någon annan part vända sig till domstolen,\r\nsom då talar om vilken tolkning som skall gälla. Det\r\när självfallet EG-domstolen som avgör vilken\r\ntolkning som skall gälla i Sverige.</pre><pre>I denna mening tycker jag att Birgitta Hambraeus\r\nförsta fråga är i högsta grad relevant. Det kommer\r\ngivetvis att uppstå en mängd diskussioner -- och\r\nsådana har för övrigt redan uppstått i samband med\r\nEES-avtalet -- i vilka vi politiker måste svara\r\nmänniskor som ställer frågor att det ytterst är\r\nEFTA- eller EG-domstolen som avgör.</pre><pre>Vi är inte säkra på vad EES-avtalet kommer att\r\ninnebära innan EFTA-domstolen efter samråd med\r\nEG-domstolen har prövat hur avtalet skall tolkas.\r\nDet nya är att detta gäller en rad frågor som vi\r\ntidigare har fattat politiska beslut om, t.ex. om hur\r\nvi skall utforma regionalpolitiken, alkoholpolitiken\r\nosv. Det kommer att bli domstolsfrågor.</pre><pre>När det gäller svensk öppenhet och svenskt\r\nmeddelarskydd säger statsrådet att svensk grundlag\r\ngäller i Sverige, och det är en självklarhet. Den kan\r\ninte gälla i Tyskland. Men om svensk grundlag\r\nkommer i konflikt med EG-rätten och EG-\r\ndomstolen avgör en sådan konflikt till Sveriges\r\nnackdel, kommer vi att inse att EG-rätten är\r\növerordnad också grundlagen. En sådan konflikt\r\nkan i princip inte uteslutas, inte heller på\r\nyttrandefrihetens och tryckfrihetens områden.</pre><pre>Statsrådet säger att det är medlemsländerna som\r\nbestämmer EG-rättens innehåll. Det är också så att\r\nEG-domstolen har möjlighet att utvidga EG-\r\nrättens innehåll, om den anser att det är förenligt\r\nmed gemenskapens intressen. Det har för övrigt\r\nskett i alla de domslut där EG-domstolen har lagt\r\nfast att de nationella lagarna och grundlagarna är\r\nunderordnade EG-rätten. Det har domstolen lagt\r\nfast -- det är inte ett politiskt utan ett juridiskt\r\nbeslut inom ramen för EG-systemet.</pre><pre>Det pågår också en debatt om detta. Det\r\nförekommer protester mot detta bl.a. i Tyskland,\r\ndär man anser att den tyska rätten skall stå stark\r\ngentemot den överordnade juridiska rätten.</pre><pre>En stor mängd handlingar som rör beredningen av\r\npolitiska frågor kommer att cirkulera i Sverige och\r\nfalla under utrikessekretessen samtidigt som de\r\nbehandlar frågor som hittills varit föremål för\r\ninrikespolitiska beslut. Detta förhållande är ju helt\r\ni enlighet med vår nuvarande grundlag. Vi drabbas\r\nredan i hög grad av detta i EG-delegationen, där\r\njag själv sitter. Vi diskuterar där framtida\r\ninrikespolitiska förhållanden och kan inte tillåta oss\r\natt gå ut med dem i vanlig ordning.</pre><pre>Låt mig citera § 6 i den instruktion som gäller för\r\nEG-delegationen:</pre><pre>Ledamot, suppleant eller tjänsteman i delegationen\r\nfår ''ej obehörigen yppa vad som enligt beslut av\r\nregeringen eller delegationen skall hållas hemligt\r\nmed hänsyn till rikets säkerhet eller av annat\r\nsynnerligen viktigt skäl, som betingas av\r\nförhållandet till främmande stat eller mellanfolklig\r\norganisation. Någon tystnadsplikt utöver den som\r\nföljer av nämnda stadgande bör inte åläggas\r\ndelegationens ledamöter eller suppleanter. Det\r\nförutsätts emellertid att återhållsamhet iakttas\r\nbeträffande information om frågor som behandlats\r\ni delegationen.''</pre><pre>Jag hoppas att jag inte har gjort mig skyldig till\r\nnågon oegentlighet när jag har läst upp vad som\r\nfaktiskt gäller.</pre><pre>Vi har också erfarenhet av detta. När man\r\nsommaren 1991 under kristallkronorna i Bryssel\r\nskålade i champagne för att fira att EES-avtalet var\r\nklart, ville jag få tillgång till detta avtal. Det visade\r\nsig då att det var sekretessbelagt i Sverige. Vi fick\r\nsöka oss fram via olika kanaler och fick så\r\nsmåningom i Bryssel en kopia på engelska att läsa.\r\nMen från regeringen kunde det inte släppas fram.</pre><pre>När EG för drygt ett år sedan ställde en mängd\r\nfrågor till Sverige om det svenska samhällslivet över\r\nhuvud taget, förklarade regeringen att det var\r\nhemligt material. Sveriges politiker fick inte\r\ntillgång ens till de frågor som EG ställde om de\r\nsvenska samhällsförhållandena.</pre><pre>Anf. 41  HANS GÖRAN FRANCK (s):</pre><pre>Herr talman! Denna interpellationsdebatt gäller\r\nfrågan om offentlighetsprincipen. Det finns här ett\r\nantal frågor som jag inte skall beröra så mycket. På\r\nnågon punkt är jag också oklar över både frågan\r\noch svaret.</pre><pre>En fråga om den svenska offentlighetsprincipen var\r\nföremål för ett svar här i kammaren också den 18\r\njanuari, men den gången var det statsrådet Ulf\r\nDinkelspiel som svarade. Det börjar bli litet\r\noklarhet om vem som har ansvar för dessa frågor,\r\nUlf Dinkelspiel eller Reidunn Laurén. Ibland är det\r\nden ene, och ibland är det den andra.</pre><pre>Jag vill som utgångspunkt för vad jag har att säga\r\nnämna att Ulf Dinkelspiel då framhöll att den\r\neuropeiska unionens råd i december antog nya\r\nregler om allmänhetens tillgång till dokument som\r\nfinns hos kommissionens råd. Han välkomnade då\r\ndessa ställningstaganden.</pre><pre>Det som nu har hänt är att Nederländerna har gjort\r\nstarka invändningar emot det som har skett.\r\nNederländerna går nu till EG-domstolen för att\r\nagera för ett nytt ställningstagande till frågan om\r\noffentlighet. Jag har från beslutet i december\r\nnoterat att det finns en generalklausul som innebär\r\natt EU:s institutioner kan vägra att lämna ut\r\ndokument, om de strider mot effektiviteten och\r\nordningen i institutionerna. Jag har också tidigare i\r\ndag hänvisat till detta.</pre><pre>Nederländerna, som var den enda stat som röstade\r\nemot förslaget, anser att detta kan innebära att\r\nkommissionen och rådet relativt godtyckligt kan\r\nvägra att lämna ut dokument. Den nederländska\r\nregeringen har, som jag nyss nämnde, vänt sig till\r\nEG-domstolen för att få beslutet upphävt.\r\nNederländernas Europaminister Piet Dankert\r\nsäger att man överklagade därför att det redan finns\r\nen stor tveksamhet inför den europeiska\r\nintegrationen på grund av alltför mycket byråkrati\r\noch hemlighetsmakeri.</pre><pre>Vi har haft åtskilliga debatter om detta både här i\r\nkammaren och utanför den, och jag vill erinra\r\nstatsrådet om en debatt som anordnades av TCO.\r\nUnder den aviserade statsrådet vissa förändringar i\r\nden svenska ståndpunkten.</pre><pre>Det som jag då framför allt fäste mig vid var frågan\r\nom hur man skall kunna få en bindande\r\növerenskommelse som ger ett tillräckligt skydd för\r\nden svenska offentlighetsprincipen. Det betyder\r\nrent faktiskt att vi skall vara säkra på att den\r\nsvenska offentlighetsprincipen kommer att fullt ut\r\naccepteras och godtas.</pre><pre>Det man nu läser om det holländska agerandet och\r\nde invändningar som görs understryker betydelsen\r\nav att det inte räcker med att vi gör ensidiga\r\ndeklarationer och hoppas på att det går bra ändå.\r\nNu gäller det verkligen att skärpa den svenska\r\nhållningen så att vi kan vara säkra på att den\r\nsvenska offentlighetsprincipen kommer att bli\r\ngaranterad i händelse vi blir medlemmar i\r\nEuropeiska unionen. Det är på den punkten jag vill\r\nha statsrådets kommentarer.</pre><pre>Anf. 42  INGELA MÅRTENSSON (fp):</pre><pre>Herr talman! Jag vill särskilt ta upp avsnittet om\r\nmeddelarskyddet och att det är så enkelt. Det\r\nförvånar mig mycket att regeringen bedömer att\r\nmeddelarskyddet är en enkel match. Jag undrar\r\nvarför regeringen i så fall inte kunde lägga fram\r\nförslaget om datalagen. Det fanns en utredning som\r\nkom fram med ett förslag som remissbehandlades.</pre><pre>I utredningen slogs helt klart fast att det fanns\r\nkomplikationer när det gällde de EG-direktiv som\r\nföreligger i Ministerrådet och den svenska\r\noffentlighetsprincipen. Såvitt jag förstod kunde\r\nregeringen inte lägga fram en datalagsproposition\r\nför riksdagen på grund av just detta.</pre><pre>Jag är fullt medveten om att EG inte antagit\r\ndirektivet, men det är antaget av parlamentet.\r\nBeslutet har skjutits upp ett par gånger. Man\r\nberäknar att det kommer att fattas ett beslut i\r\nsommar eller kanske i höst, och då är ju\r\nmeddelarskyddet i fara. Med det direktivet kan\r\nmeddelarskyddet inte garanteras. Detta ser jag som\r\nett stort hot mot offentlighetsprincipen.</pre><pre>Vi förde här i morse en diskussion med Ulf\r\nDinkelspiel. Han har flera gånger slagit fast att\r\noffentlighetsprincipen icke är förhandlingsbar. Den\r\när en mycket viktig grundval i vår demokrati.\r\nDärför är det märkligt att man nu plötsligt säger att\r\ndet är så enkelt med meddelarskyddet. Det är det\r\ninte om EG-direktivet går igenom. Hur skall man\r\ndå garantera meddelarskyddet? Hur skall man\r\ngarantera offentlighetsprincipen, och att man inte\r\nbehöver göra en förändring i\r\ntryckfrihetsförordningen?</pre><pre>Alla experter har slagit fast: Går EG-direktivet\r\nigenom måste vi också ändra\r\ntryckfrihetsförordningen. Då blir det inte självklart\r\natt enskilda, journalister, osv. kan ta del av de\r\nhandlingar som man i dag kan ta del utav hos\r\nmyndigheter. Det kommer man inte att kunna på\r\nsamma sätt, eftersom det finns ett helt annat synsätt\r\ni Europa jämfört med det vi har.</pre><pre>Vår tryckfrihetsförordning har funnits sedan 1700-\r\ntalet. Sverige är föregångare på detta område. Den\r\ndiskussion som förts i Europaparlamentet kring\r\nEG-direktivet visar inte på att man har samma\r\nsynsätt som vi, dvs. att det skall finnas en öppenhet.</pre><pre>När det gäller integritetsskyddet menar jag på att\r\nöppenheten i sig är ett medel för att skapa\r\nintegritet. Genom att journalister och andra får en\r\ninsyn i vilka uppgifter som myndigheterna samlar\r\nom de svenska medborgarna kan man också\r\nförsöka påverka, i motsats till att man inte alls får\r\nta del av och inte har någon aning om vilka\r\nuppgifter som samlas om medborgarna.</pre><pre>Det måste betonas att offentlighetsprincipen i sig\r\nbidrar till ett integritetsskydd. Men om EG-\r\ndirektivet går igenom måste vi ändra på\r\ntryckfrihetsförordningen, och då kommer vi inte\r\nheller att kunna ha den offentlighetsprincip som vi\r\nhar i dag. Jag vill därför fråga Reidunn Laurén:\r\nVarför kunde regeringen inte lägga fram förslaget\r\nom datalagen, om det inte just berodde på detta?\r\nVi vet inte om vi blir tvungna att ändra på lagen.</pre><pre>Anf. 43  Statsrådet REIDUNN LAURÉN</pre><pre>(-):</pre><pre>Herr talman! Det var många frågor. Jag skall se om\r\njag hinner med alla inom den tid jag har till mitt\r\nförfogande.</pre><pre>Jag skall börja med den fråga som både Birgitta\r\nHambraeus och Bengt Hurtig har tagit upp,\r\nnämligen vad som händer vid ett medlemskapsavtal\r\noch vad som händer med de undantag som vi\r\nförhandlar oss till. Ulf Dinkelspiel svarade på den\r\nfrågan, men jag tror ändå att det vore bra om jag\r\nkan ytterligare utvidga svaret.</pre><pre>EES-avtalet tolkades gentemot Romfördraget,\r\nprecis som jag har sagt i interpellationssvaret,\r\nberoende på att EES-avtalet är ett s.k.\r\nassociationsavtal. Det måste alltså överensstämma\r\nmed Romfördraget. Däremot behöver ett\r\nmedlemskapsavtal inte överensstämma med\r\nRomfördraget. Det innebär i själva verket att vi\r\nändrar Romfördraget i enlighet med\r\nmedlemskapsavtalet.</pre><pre>Det är ändå givet att avtalet kan prövas av EG-\r\ndomstolen. Men då prövas det alltså inte mot\r\nRomfördraget, utan det prövas utifrån vanlig\r\navtalstolkning, nämligen parternas avsikter med\r\nfördraget, vilket är någonting helt annat. En sådan\r\navtalstolkning är vi vana vid här i Sverige i alla\r\nmöjliga sammanhang.</pre><pre>Det som är viktigt i sammanhanget är att man\r\nskriver ett tillräckligt tydligt avtal så att man inte\r\nhamnar i oklarheter. Ett medlemskapsavtal tolkas\r\nalltså inte mot Romfördraget, utan det tolkas\r\nutifrån parternas avsikter med avtalet. Det om\r\ndetta.</pre><pre>Birgitta Hambraeus säger att det blir oklarheter när\r\ntvå rättsordningar skall fungera jämsides. Det kan\r\njag naturligtvis hålla med om. Visst kan det\r\nuppkomma oklarheter. Men EG-rätten har för\r\nnärvarande inga regler om offentlighet. Det finns\r\nalltså ytterst litet regler på detta område. Det enda\r\nsom rör medlemsstaterna i det sammanhanget är\r\nden s.k. arkivförordningen. I övrigt har EG regler\r\nenbart för EG:s inre arbete, dvs. för EG:s\r\ninstitutioner.</pre><pre>Det är alltså medlemsländernas nationella\r\nlagstiftning som gäller när det är fråga om\r\noffentlighet och sekretess. Det måste man hålla i\r\nminnet. I och med detta tycker jag att en hel del av\r\nde oklarheter som Birgitta Hambraeus pekar på\r\nblir uppklarade.</pre><pre>Det är, som jag sade i interpellationssvaret,\r\nsjälvklart att de ärenden som vi kommer att ha i\r\nEG/EU-samarbetet blir att betrakta som\r\nutrikesärenden. Det är en fråga som har oroat mig\r\nmed tanke på den starka utrikessekretess och det\r\nomvända skaderekvisit som finns i sammanhanget.</pre><pre>Det var just av den anledningen som jag i fjol\r\ntillsatte en utredning -- det är Daniel Tarschys som\r\när särskild utredare -- för att åstadkomma större\r\nöppenhet. Direktiven är mycket klara på den\r\npunkten. Daniel Tarschys kommer inom kort att\r\nlägga fram sitt betänkande. Jag har förhoppningar\r\nom att det skall innebära att vi kan lösa detta\r\nproblem på ett tillfredsställande sätt.</pre><pre>Man måste skilja mellan meddelarskyddet, som är\r\nen sak, och de dokument vi får från EU, som är en\r\nannan sak, Birgitta Hambraeus. När det gäller\r\ndokumenten kommer utrikessekretessen att gälla.\r\nSom jag nyss sade hoppas jag ändå att vi får en\r\ntillfredsställande lösning beträffande sekretessen i\r\ndet avseendet, så att vi skall kunna få en betydligt\r\nstörre öppenhet än vad nuvarande regler medger.</pre><pre>Meddelarskyddet innebär att en enskild tjänsteman\r\nkan välja att ge uppgifter till massmedierna Det är\r\nalltså upp till den enskilde tjänstemannen att göra\r\ndet eller inte, och källan får inte efterforskas.</pre><pre>Hur skall EU reagera på detta? EU kan knappast\r\nreagera på detta. Om en svensk tjänsteman\r\nbeslutar sig för att ge uppgifter till massmedierna\r\nfår inte massmedierna enligt våra regler tala om\r\nvem det är som har gett uppgifterna och varifrån de\r\nkommer.</pre><pre>Är det däremot fråga om ett dokument, Birgitta\r\nHambraeus, är det myndigheten som på ett annat\r\nsätt ställs till svars. Meddelarfriheten kommer,\r\nenligt min mening, att fungera tillfredsställande\r\nenligt våra egna grundlagsregler.</pre><pre>Att förhandlingsinstruktioner till förhandlare är\r\nhemliga tycker jag är självklart. Annars ger man\r\nupp sin förhandlingsposition i samma ögonblick\r\nsom man talar om precis hur man har tänkt sig att\r\ntaktiken skall läggas upp. Jag tror inte att någon\r\nsvensk vill att man skall lägga sig helt öppen och\r\ntala om exakt hur Sverige skall agera. Det är ju\r\nfråga om taktik. Det har ingenting med\r\noffentlighetsprincipen att göra.</pre><pre>Anf. 44  INGELA MÅRTENSSON (fp):</pre><pre>Herr talman! Statsrådet säger här att det inte finns\r\nnågra regler om offentlighetsprincipen. Men när\r\nEG-direktivet, som statsrådet nu inte tog upp, skall\r\nbehandlas -- och det blir antagligen inom en ganska\r\nsnar framtid -- kommer man ju in på\r\noffentlighetsprincipen, eftersom det gäller\r\nlagstiftning som gör att den svenska\r\noffentlighetsprincipen kommer att naggas i kanten.</pre><pre>Det är helt uppenbart att tryckfrihetsförordningen\r\ninte kommer att gälla om EG-direktivet går\r\nigenom -- det är alla överens om, och det antar jag\r\natt också statsrådet håller med om. Då håller det\r\ninte heller att säga att det är medlemmarnas\r\nnationella lagar som gäller. Exempelvis när det\r\ngäller integritetsskyddet har man sagt att man\r\nkräver att de andra länderna har en sådan\r\nskyddslagstiftning som EU kräver, för att det skall\r\nske ett utbyte av information mellan länderna. Då\r\nkan inte de olika länderna ha sin egen nationella\r\nlagstiftning när det gäller tryckfrihetsförordningen.</pre><pre>Hur skall vi då bete oss? Skall vi strunta i vad EU\r\nsäger? Om det sedan går till domstolen kommer vi,\r\nom vi då är medlemmar, enligt vad jag förstår att\r\ntvingas att ändra vår lagstiftning. Är vi inte\r\nmedlemmar gäller EES-avtalet, så då får vi i så fall\r\nvägra på den punkten.</pre><pre>Jag tycker att man öppet måste tala om hur det är\r\nmed det här och inte bara säga: Det där är inte\r\nbeslutat ännu. Nej, det är det inte, men det finns ju\r\ndär som ett förslag, och man har inte avfärdat det.\r\nSå länge det förslaget ligger fast finns det\r\nfortfarande en fara att vi tvingas att ändra\r\ntryckfrihetsförordningen, och det tycker jag att\r\nregeringen måste ta på stort allvar. Då kan man inte\r\nbara säga: Det gäller inte i dag. Nej, det gör det inte\r\nmen kanske i höst! Är regeringen då beredd att\r\nändra tryckfrihetsförordningen så, att vår\r\nlagstiftning stämmer överens med EG-direktivet?</pre><pre>Anf. 45  BENGT HURTIG (v):</pre><pre>Herr talman! Vi fick nu reda på att det är\r\ntolkningen av parternas avsikter som domstolen\r\nkan avgöra.</pre><pre>Jag sade förra gången: Om det nu är så att\r\ndomstolen inte kan hindra oss att tillsammans med\r\nministerrådet upprätta ett protokoll om\r\noffentlighetsprincip och meddelarskydd är det ju\r\nvärt att försöka. Då skulle det ju bli en del av det\r\nnya Romfördraget, och vi skulle då ha bidragit till\r\nutvecklingen av demokratin i Europa!</pre><pre>Det är riktigt, som statsrådet säger, att det\r\nomvända skaderekvisitet som gäller. Det\r\nmedverkade regeringen och Reidunn Laurén till för\r\nett år sedan, när man hemligstämplade de frågor\r\nsom EG hade ställt till Sverige inför\r\nmedlemskapsförhandlingarna. Jag fick så\r\nsmåningom komma upp på kansliet och läsa dem.\r\nDet visade sig då att de verkligen var oförargliga --\r\nde gällde hur många kor vi hade, hur många getter\r\nvi hade, osv. Det var en massa frågor av den typen.\r\nDet är märkligt om den typen av information skall\r\nhamna under utrikessekretessen.</pre><pre>För att meddelarfrihet skall råda skall en rad villkor\r\nvara uppfyllda: Det skall vara förbjudet att\r\nefterforska källan, den personens\r\nanställningstrygghet skall inte äventyras, man skall\r\ninte behöva få sparken från sitt jobb för att man har\r\nsläppt ut information, osv. De principerna har man\r\növer huvud taget inte inom den europeiska\r\nunionen.</pre><pre>Nu säger statsrådet att det blir myndigheten i\r\nSverige som kommer att ställas till svars om det\r\nskulle läcka på ett för EU oacceptabelt sätt. Då blir\r\ndet här naturligtvis en konflikt mellan EU och oss.\r\nDet kommer att ge upphov till en diskussion om\r\nvad som skall gälla i relationerna mellan vårt land\r\noch EU.</pre><pre>Jag skulle vara tacksam om statsrådet kunde\r\nutveckla svaren på de här frågorna litet. Särskilt\r\nden första frågan -- om vi kan skaffa oss ett\r\nprotokoll som garanterar svensk\r\noffentlighetsprincip och meddelarskydd -- skulle\r\njag vilja ha svar på.</pre><pre>Anf. 46  BIRGITTA HAMBRAEUS (c):</pre><pre>Herr talman! Jag tycker att det är värdefullt att vi\r\nvid det här tillfället har fått rapporter, som säkert\r\nkommer att kunna analyseras och diskuteras länge,\r\nom hur de här mycket svåra sakerna tolkas. Jag tror\r\natt statsrådet håller med mig om att de frågor som\r\naktualiseras när vi nu går in i ett nytt rättsystem inte\r\när helt lätta.</pre><pre>Undantagen ändrar Romfördraget, sade statsrådet.\r\nDet är alltså avtalstolkning, tolkning av parternas\r\navsikter, som man ägnar sig åt i domstolen. Men om\r\ndet nu visar sig att man här har skrivit in någonting\r\nsom strider mot konkurrenslagen och ett företag\r\nåberopar konkurrenslagen när det t.ex. hindras att\r\nutföra någonting i Sverige -- kommer man då att\r\ntolka parternas avsikter här eller kommer man att\r\ndöma efter konkurrenslagen? -- Det tycker jag\r\nfortfarande är oklart.</pre><pre>Jag tycker att offentlighetsprincipens framtid är\r\noklar i sig, men ännu mer oklart är vilka lagar som\r\nkommer att gälla i Sverige om vi blir medlemmar.\r\nVi skall alltså rätta oss efter de beslut som fattas i\r\nEU -- unionen skall ta över svenska lagar -- och det\r\när där den stora oklarheten uppstår.</pre><pre>Det skall bli mycket spännande att se Daniel\r\nTarschys öppenhetsutredning. Jag vill gärna också\r\ninstämma i Bengt Hurtigs fråga: När\r\nmyndigheterna skall ställas till svars -- hur kommer\r\ndet rent praktiskt att gå till? Om någon tjänsteman\r\nhar ''läckt'' ett dokument och hans identitet inte\r\nkan efterforskas -- det känns oerhört tryggt och\r\nbra -- vad gör då den myndighet som ställs till svars?</pre><pre>Till sist: Låt oss sluta se på lagstiftningen som en\r\nförhandling! Orden fångar vårt sätt att reagera. Om\r\nman säger att vid förhandlingar skall allting\r\nhemligstämplas tycker alla svenskar, som framför\r\nsig ser förhandlingarna mellan arbetsmarknadens\r\nparter, att det är självklart. Men här är det ju fråga\r\nom lagstiftning. Och vid lagstiftning har vi hittills i\r\nSverige spelat med öppna kort. De olika intressena\r\nhar brutits mot varandra, förslag har skickats ut på\r\nremiss, osv. och på så vis har man så småningom\r\nkommit fram till en lag som majoriteten har fattat\r\nbeslut om.</pre><pre>Men här skall det alltså gå till så att ministrarna far\r\ndit, och man skall inte ens få veta vad de kommer\r\natt kämpa för; man kommer inte att kunna utkräva\r\nansvar. Till det kommer komplikationen att det är\r\nmycket få avgöranden som ministrarna själva\r\nträffar. De allra flesta avgöranden görs av\r\nsakkunniga tjänstemän och diplomater. Att säga att\r\ndetta är en förhandling och att en\r\nförhandlingsdiskussion skall vara hemlig därför att\r\nman då får bäst resultat tycker jag helt enkelt är att\r\nmissförstå frågan och att göra det väldigt svårt för\r\nsvenska folket att förstå vad saken gäller.</pre><pre>Anf. 47  HANS GÖRAN FRANCK (s):</pre><pre>Herr talman! Med det här inlägget vill jag bara\r\npåminna om mina frågor från förra inlägget och\r\ngöra ett tillägg.</pre><pre>I Ulf Dinkelspiels svar av den 18 januari, som jag\r\nnyss berörde, sade han: ''Vi har dock under hösten\r\ndiskuterat möjligheterna att i samband med\r\nförhandlingarna på ett eller annat sätt\r\ndokumentera den svenska offentlighetsprincipen.\r\nFör hur detta lämpligen kan ske kan utvecklingen i\r\nEU ha betydelse.''</pre><pre>Jag undrar: Vad innebär det? Vad har statsrådet\r\nLaurén gjort efter TCO-mötet, där hon gjorde vissa\r\nutfästelser om att man från svensk sida skulle agera\r\npå ett nytt sätt?</pre><pre>Anf. 48  Statsrådet REIDUNN LAURÉN</pre><pre>(-):</pre><pre>Herr talman! Jag börjar då med att svara Hans\r\nGöran Franck.</pre><pre>Det kanske förefaller litet oklart vem som svarar på\r\nfrågor om offentlighetsprincipen. Den uppdelning\r\nsom har gjorts mellan statsrådet Dinkelspiel och\r\nmig är att om förhandlingarna är huvudsaken i\r\ninterpellationen eller frågan svarar statsrådet\r\nDinkelspiel men om interpellationen eller frågan i\r\nhuvudsak gäller innehållet i offentlighetsprincipen\r\noch våra regler är det jag som skall svara. Det\r\nkanske kan förklara den oklarhet som kan tänkas\r\nråda.</pre><pre>Jag sade vid TCO-seminariet att vi skulle försöka få\r\ntill stånd en lösning som jag ansåg skulle vara\r\ntillfredsställande i fråga om offentlighetsprincipen.\r\nDet är fortfarande min inställning, och det är\r\nutgångspunkten för våra förhandlare. Precis som\r\nstatsrådet Dinkelspiel har sagt flera gånger innebär\r\ndetta inte att vi skall ta upp frågan vid en regelrätt\r\nförhandling.</pre><pre>Våra förhandlare håller nu på att undersöka hur\r\nman bäst skall föra fram frågan. Som statsrådet\r\nDinkelspiel sade, för vi diskussioner med de övriga\r\nnordiska länderna. Jag tror att de kommer att visa\r\nsig fruktbara i sammanhanget. I så fall kommer\r\nSverige inte att stå ensamt i denna fråga, utan de\r\nnordiska länderna kommer att uppträda\r\ngemensamt. Vi får se vad detta kan ge. Jag kan inte\r\nlämna några ytterligare upplysningar för\r\nnärvarande.</pre><pre>Bengt Hurtig tog upp frågan om\r\nutrikessekretessen. Jag hoppades att jag hade\r\nsvarat tydligt nog på den frågan. Bengt Hurtig\r\nrefererade till de regler som för närvarande gäller\r\nmed det omvända skaderekvisitet. Det är kanske\r\ninte så konstigt att gällande lagstiftning tillämpas.\r\nMin oro gällde just hur detta kommer att fungera i\r\nett kommande EU-samarbete. Det är precis därför\r\nsom jag vill ha reglerna ändrade. Jag ser fram emot\r\nett betänkande med förslag till större öppenhet på\r\nden punkten. Jag hoppas att det svaret är\r\ntillfredsställande för Bengt Hurtig.</pre><pre>Ingela Mårtensson är visserligen inte här i\r\nkammaren längre. Men jag skall ändå svara på\r\nhennes fråga angående EG-direktivet om\r\ndataskydd. Jag har hittills undvikit att ge min in på\r\nhytotetiska diskussioner om vad som händer om det\r\nena eller det andra inträffar. Det EG-direktivet har\r\nvarit ett av de över huvud taget mest omdiskuterade\r\ndirektiven i EG:s historia. Det kom fram ca 100\r\nändringsyrkanden i parlamentet när direktivet\r\nbehandlades där. Fortfarande är man långt ifrån\r\neniga om hur direktivet slutligen skall utformas. Jag\r\ntycker att det därför inte finns anledning att nu\r\nförsöka att i detalj tala om hur Sverige skall agera\r\nom direktivet faller ut si eller så.</pre><pre>Det är inte så att vi i Sverige är ensamma om vår\r\nståndpunkt om att största möjliga offentlighet skall\r\nråda. Hans Göran Franck har flera gånger påpekat\r\natt Holland står på barrikaderna i precis samma\r\nfråga. I Danmark är man också mycket angelägen\r\nom offentlighet inom EG.</pre><pre>Vi har inte varit overksamma i fråga om\r\ndataskyddsdirektivet. Vi har försökt att på olika\r\nvägar påverka utformningen av direktivet fastän vi\r\ninte är medlemmar. Jag var och talade med\r\nDanmarks justitieminister för cirka tre kvarts år\r\nsedan. Jag fick då klart besked om att Danmark ser\r\npå denna fråga på precis samma sätt som vi gör och\r\natt Danmark kommer att agera kraftfullt för att\r\ndataskyddsdirektivet skall få en starkt förändrad\r\nutformning.</pre><pre>Sedan har vi Birgitta Hambraeus fråga. Jag börjar\r\nmed frågan om hur lagstiftningen skall ske i\r\nfortsättningen och om det skall vara fråga om\r\nhemlighetsmakeri. Det hela börjar med att det\r\nfinns arbetsgrupper inom kommissionen där\r\nsvenska tjänstemän skall ingå. De kommer\r\nnaturligtvis att inhämta all möjlig kunskap och alla\r\nmöjliga synpunkter här hemma innan de åker i väg\r\nför att delta i arbetsgrupperna. I det skedet i\r\nkommissionens verksamhet råder det en stor\r\nöppenhet eftersom kommissionen också är\r\nangelägen om att få in synpunkter. När\r\nmedlemsländerna sedan kommer in i arbetet är det\r\nmedlemsländernas synpunkter och\r\nställningstaganden som inte skall yppas. Det är för\r\natt det skall kunna råda en fri debatt inom\r\nkommissionen utan att uppfattningarna låses på ett\r\ntidigt stadium.</pre><pre>När kommissionen lägger fram sitt förslag råder\r\noffentlighet. Det kommer givetvis att debatteras i\r\nSverige. Vi kommer att ha samma möjligheter till\r\nremissomgångar angående sådana förslag som vi\r\nhar med svenska lagstiftningsförslag.</pre><pre>Birgitta Hambraeus frågar specifikt om\r\ninstruktioner till statsråden hemligstämplas. Det är\r\nfråga om förhandlingstaktik. Det är inte alls fråga\r\nom innehållet. Självfallet måste innehållet vara väl\r\nförankrat bland olika organisationer, politiska\r\ninstanser osv. -- precis som i dag. Det är inte alls\r\nfråga om något hemlighetsmakeri på den punkten.</pre><pre>Anf. 49  HANS GÖRAN FRANCK (s):</pre><pre>Herr talman! Jag är förvånad över att statsrådet\r\ninte kan redovisa mer om hur man avser att agera i\r\nfråga om den mycket viktiga svenska\r\noffentlighetsprincipen.</pre><pre>Vi har i dag haft en rad andra diskussioner om\r\nfrågor som har rört EU. Det är närmast makabert\r\natt i frågan om vikten av offentlighetsprincipen\r\nskall vi inte kunna bli underrättade om vilken\r\ninställning regeringen har och hur krav och\r\nönskemål skall tillgodoses. Inte heller talas det om\r\nvad som försiggår med de nordiska länderna.</pre><pre>Jag tycker att statsrådet bör lyfta på förlåten. Vad\r\nstatsrådet säger i dag är mindre än vad statsrådet\r\nsade på TCO-mötet. Då uttalade sig statsrådet på\r\nett sådant sätt att vi fick klart för oss att det inte\r\nbara skulle röra sig om ensidiga deklarationer. Det\r\nfordrades någon form av ömsesidighet mellan\r\nparterna för att vi skulle kunna känna en ökad\r\nsäkerhet för den svenska offentlighetsprincipens\r\nbevarande.</pre><pre>Anf. 50  BENGT HURTIG (v):</pre><pre>Herr talman! Jag står kvar vid min fråga. Vilka\r\nhinder finns det för att föreslå att vi tillsammans\r\nmed andra ansökarländer och ministerrådet\r\nupprättar ett protokoll om offentlighetsprincip och\r\nmeddelarskydd? Tidigare har det sagts att man\r\nskall vara rädd för domstolen. Men det tycks inte\r\nriktigt vara fallet. Den klarheten bör vi kunna få.</pre><pre>Statsrådet säger att omvänt skaderekvisit ej skall\r\ngälla. Men i så fall skall tydligen det raka gälla.\r\nSkulle det inte vara möjligt att skapa ett slags EU-\r\nsekretess på området? Det är speciellt och kan\r\nnärma sig eller vara likvärdigt med den inhemska\r\nsekretesslagstftningen.</pre><pre>Jag har refererat två fall. Sommaren 1991 var EES-\r\navtalet sekretessbelagt, och det gick inte att få tag i\r\ndet. På krokiga vägar gick det att få ut dåliga kopior\r\npå engelska från Bryssel. Jag tog upp ett annat\r\nexempel när regeringen i januari i fjol\r\nhemligstämplade de frågor EG ställde till Sverige.\r\nJag tycker att statsrådet kan säga att detta är en\r\ndålig ordning.</pre><pre>I Grundlagsutredningen konstaterar man att det\r\noffentliga politiska samtalet i Sverige kommer att\r\nminska på grund av sekretessbestämmelserna när\r\nSverige blir medlem.</pre><pre>I den svenska offentlighetsprincipen sägs det att\r\nhandlingar skall lämnas ut skyndsamt, normalt\r\ngenast eller senast inom ett dygn. I instruktionerna\r\nför EU:s institutioner står det att en ansökan för att\r\nfå ta del av handlingar skall vara skriftlig, och den\r\nskall besvaras inom en månad. Det är det som\r\nkallas offentlighetsprincip inom EU. Det är ett\r\notroligt stort steg tillbaka.</pre><pre>Vi har offentliga diarier. En journalist kan alltså i\r\ndessa diarier se efter vilka handlingar som finns. Så\r\nkan han få reda på vad han skall leta efter. Även\r\nsekretessbelagda handlingar finns förtecknade i\r\nsådana diarier, förtecknade på ett sådant sätt att\r\nsekretessen inte röjs.</pre><pre>Inom den europeiska unionen är det illa ställt med\r\ndiarier. Det finns inget sagt att diarierna skall vara\r\noffentliga. Fortfarande måste alltså journalister\r\nförlita sig till ''läckor'' för att över huvud taget få\r\nveta vad de skall leta efter.</pre><pre>Ett exempel på detta är när EU-kommissionen år\r\n1991 beställde en expertutredning om\r\nkonsekvenserna av den inre marknaden.\r\nExperterna kom fram till att den skulle leda till\r\nökade klyftor, ökad arbetslöshet och ökad regional\r\nobalans. Vad gjorde EU-kommission då? Jo, den\r\nhemligstämplade utredningen. Först i höstas fick vi\r\nreda på att den fanns. Det är så man i det här\r\nsystemet bedriver politik. Den politiken har jag\r\nsvårt att förstå.</pre><pre>Anf. 51  BIRGITTA HAMBRAEUS (c):</pre><pre>Herr talman! Jag vill återkomma till ett problem.\r\nDet som förut varit inrikespolitik blir nu\r\nutrikespolitik. Såvitt jag förstår försöker statsrådet\r\nvia Daniel Tarschys få synpunkter på detta. Vi skall\r\ntydligen kunna ha en större öppenhet även när det\r\ngäller vår lagstiftningsprocess framöver.</pre><pre>Men när statsrådet berättar hur arbetet går till\r\nföreligger väldiga luckor. Vad gäller kommissionen\r\när Sverige redan representerat i arbetsgrupper --\r\näven utan EES-avtal och självfallet även utan\r\nmedlemskap. Men ministerrådet med sina\r\nhundratals arbetsgrupper kommer i praktiken att\r\nbesluta om de flesta ärenden.</pre><pre>Sedan har vi Coreper, fortfarande placerat under\r\nministerrådet, som beslutar om de allra flesta nya\r\nlagar som vid ett medlemskap skall gälla i Sverige.\r\nHur blir insynen där? Coreper får instruktioner\r\nfrån exempelvis någon statssekreterare och mycket\r\nbeslutas där utan någon som helst insyn.</pre><pre>När det gäller de 15 % beslut som blir kvar av alla\r\nde beslut som skall fattas av ministrarna -- ibland\r\nsägs det t.o.m. 5 % -- säger man att det rör sig om\r\nförhandlingar. Dessa förhandlingar måste alltså\r\nvara hemligstämplade annars försvagas Sveriges\r\nposition.</pre><pre>Man kan förstå att det inte kommer att finnas\r\nnågon som helst möjlighet för det svenska folket att\r\npåverka de lagar som i framtiden kommer att vara\r\ngemensamma, om vi blir medlemmar i unionen.\r\nIndividuella tjänstemän kan visserligen visa sig\r\nlyhörda, men ingen kontrollerar att de driver\r\nfrågorna. Det kommer att bli ett beslutsfattande\r\nutan att man har möjlighet att utkräva ett ansvar av\r\ndem som stiftat lagarna. Det är det stora\r\nproblemet. En öppenhet skulle åtminstone något\r\nkunna avhjälpa detta. Såvitt jag förstår är det\r\nemellertid omöjligt.</pre><pre>Min slutsats blir därför att det vore mycket\r\ndåraktigt av det svenska folket att säga ''ja'' i en\r\nfolkomröstning om medlemskap. Vi skall fortsätta\r\natt samarbeta med EU och med hela världen som\r\nen fri nation och inte som en del i en union, en\r\nunion som har ett så annorlunda sätt att se på\r\noffentlighetsprincipen, en union som inte arbetar\r\nmed den jämlikhet och öppenhet som Sverige gör.</pre><pre>Anf. 52  Statsrådet REIDUNN LAURÉN</pre><pre>(-):</pre><pre>Herr talman! Till Birgitta Hambraeus vill jag säga\r\natt Sverige kommer att behålla sin\r\noffentlighetsprincip vid ett medlemskap i unionen.</pre><pre>Att fördjupa sig i hur man arbetar i EG och hur\r\nman arbetar i Sverige och jämför arbetssätten sida\r\nvid sida skulle kunna utgöra ett ämne för en mycket\r\nförlängd debatt. Men det är en missuppfattning att\r\nallt i Sverige är offentligt, och den skall man ej\r\nbidra till att sprida.</pre><pre>Det arbete som bedrivs i exempelvis en offentlig\r\nutredning är inte offentligt, såvida man inom\r\nutredningen inte beslutar sig för att offentliggöra\r\nden. Det arbete som sker inom regeringskansliet\r\nvid arbetet med en proposition är inte offentligt\r\nförrän propositionen är framlagd. De diskussioner\r\nsom förs i regeringen är jämförbara med\r\nministerrådets. Den svenska regeringen har inte\r\nheller en offentlig, öppen debatt. De diskussioner\r\nsom förs där är interna diskussioner.</pre><pre>För ytterligare klargörande vill jag säga att\r\nmeddelarskyddet gäller enskild tjänsteman som vill\r\nmeddela pressen något som denne tycker är av\r\nvärde. En myndighet kan däremot aldrig skyllas för\r\ndetta. Myndigheten har ingenting med det att göra.\r\nDet som gäller myndigheten är när den får en\r\nförfrågan att utge ett hemligstämplat dokument\r\nsom kommer från exempelvis EU. Då får\r\nmyndigheten, enligt de svenska reglerna,\r\nbestämma sig för om efterfrågat dokument skall\r\nlämnas ut eller inte. I sådana fall gäller den svenska\r\nlagstiftningen. Och här kommer Daniel Tarschys\r\nutredning in i bilden. Den kommer att bidra till att\r\nutrikessekretessen visavi EU blir betydligt mer\r\nöppen än den är i dag.</pre><pre>Bengt Hurtig efterlyser ett protokoll om\r\noffentlighetsprincipen. Det skulle i så fall innebära\r\natt frågan tas upp till en regelrätt förhandling. Det\r\nhar vi i regeringen, med riksdagen bakom oss, sagt\r\natt vi inte skall göra. Sverige skall inte förhandla om\r\noffentlighetsprincipen; det har regering och riksdag\r\nfastlagt.</pre><pre>Till Hans Göran Franck vill jag säga: Att på bästa\r\nmöjliga sätt försöka dokumentera\r\noffentlighetsprincipen var min utgångspunkt vid\r\nTCO:s seminarium. Det är också min utgångspunkt\r\ni dag. Det samråd och det eventuella samarbete\r\nsom vi kan komma att få med de övriga nordiska\r\nländerna kommer att visa sig fruktbart i detta\r\nsammanhang.</pre><pre>Överläggningen var härmed avslutad.</pre><pre>5 §  Svar på interpellation 1993/94:82 om EU:s\r\nsockerkvoter</pre><pre>Anf. 53  Jordbruksminister KARL ERIK\r\nOLSSON (c):</pre><pre>Herr talman! Birgitta Hambraeus har frågat mig\r\nom vi som medlemmar i EU lämnar ifrån oss rätten\r\natt föra en egen jordbrukspolitik. Birgitta\r\nHambraeus har också frågat om vi är beroende av\r\nEU:s beslut för hur mycket socker och mjölk vi får\r\nproducera i landet, även om jordbrukarna skulle\r\navstå från statliga subventioner och EU-\r\nsubventioner, och om det är sant att producenterna\r\ntvingas sälja till världsmarknadspriser om de inte\r\nhåller sig till de tilldelade kvoterna.</pre><pre>Låt mig inleda med att konstatera att EG:s\r\ngemensamma jordbrukspolitik i allt väsentligt hade\r\nbåde mål och medel gemensamt med den\r\njordbrukspolitik som fördes fram till dess att 1990\r\nårs livsmedelspolitiska reform påbörjades. Sedan\r\n1990 har Sverige avreglerat jordbruket, där\r\navskaffandet av de administrativt satta priserna och\r\nslopandet av exportsubventionerna är de viktigaste\r\ninslagen. Även inom EU har en reform av den\r\ngemensamma jordbrukspolitiken inletts. Bl.a. har\r\npriserna på spannmål sänkts och ersatts av ett\r\narealbidrag. Dessutom har en lång rad miljöstöd\r\ninförts. Fortfarande har dock EU kvar alla\r\nmarknadsregleringar och reformen av den\r\ngemensamma jordbrukspolitiken är inte lika\r\nlångtgående som den svenska.</pre><pre>Den gemensamma jordbrukspolitiken är även efter\r\nreformen, som beslutades 1992, föremål för debatt,\r\noch inriktningen i framtiden är mot nya\r\nförändringar, som svar på fortsatta överskotts- och\r\nmiljöproblem. GATT-överenskommelsen ställer\r\ndessutom krav på minskade exportsubventioner\r\noch ökat marknadstillträde, vilket kan komma att\r\npåskynda förändringen av den gemensamma\r\njordbrukspolitiken. Fortfarande finns dock många\r\nav de traditionella marknadsregleringarna kvar\r\nsom en viktig del av den gemensamma\r\njordbrukspolitiken.</pre><pre>Ett inträde i EU skulle innebära att Sverige införde\r\nvissa marknadsregleringar som vi i dag inte längre\r\nhar kvar, t.ex. kvoter för mjölk och socker. Det\r\ninnebär naturligtvis en tillbakagång till regleringar\r\noch system som Sverige har övergett. Ett\r\nåterinförande av dessa regleringar, vilka i stor\r\nutsträckning styr produktionens storlek och\r\nutveckling, är naturligtvis ingen fördel, men den\r\ngemensamma jordbrukspolitikens olika nackdelar\r\nmåste ses mot bakgrund av den reform av politiken\r\nsom för närvarande genomförs inom EU och de\r\nförändringar som sannolikt kommer att bli\r\nnödvändiga i framtiden. Det är naturligtvis också så\r\natt frågan om vårt medlemskap i Europeiska\r\nUnionen bör och skall avgöras efter en samlad\r\nbedömning av medlemskapets -- och\r\nutanförståendets -- betydelse och konsekvenser för\r\nSverige.</pre><pre>Låt mig därmed övergå till de direkta frågorna om\r\nden gemensamma jordbrukspolitikens tillämpning.\r\nEtt av de viktigaste områdena där EU har en\r\ngemensam politik är jordbruksområdet, och därför\r\när jordbrukspolitiken inom EU också en gemensam\r\nangelägenhet. Vid ett medlemskap utformas\r\njordbrukspolitiken gemensamt av\r\nmedlemsländerna genom EU-institutionerna. I viss\r\nutsträckning finns dock möjligheter för enskilda\r\nländer att välja ambitionsnivå vid tillämpningen av\r\nde fastlagda gemensamma stödordningarna.</pre><pre>Den gemensamma jordbrukspolitikens mål är att\r\nhöja produktiviteten, tillförsäkra\r\njordbruksbefolkningen skälig levnadsstandard,\r\nstabilisera marknaderna, trygga försörjningen samt\r\ntillförsäkra komsumenterna tillgång till varor till\r\nskäliga priser. Det är formuleringar som känns igen\r\nfrån årtionden av svensk jordbrukspolitik.</pre><pre>För att nå de gemensamma målen används inom\r\nEU framför allt två olika instrument. Det hittills\r\nviktigaste är pris- och marknadsregleringen, dvs.\r\natt EU skall garantera en viss prisnivå till\r\njordbruket. Pris- och marknadsregleringarna\r\ninnebär dels att de av EU garanterade priserna för\r\nalla viktiga jordbruksprodukter skyddas genom ett\r\ngränsskydd, vilket förhindrar att importerade\r\njordbruksprodukter konkurrerar ut produktionen\r\ninom EU, dels att uppköp eller export sker genom\r\nEU:s försorg av den överskottsproduktion som inte\r\nfinner avsättning inom EU. Detta prisstöd har\r\nmedfört ett incitament att öka produktionen, vilket\r\nmedfört att EU från att ha varit en nettoimportör\r\nav livsmedel i dag är en av världens största\r\nexportörer av flera viktiga jordbruksprodukter.\r\nDet är dock en export som måste subventioneras,\r\neftersom EU:s priser överstiger priserna på\r\nvärldsmarknaden.</pre><pre>Det andra instrumentet för att uppfylla målen för\r\nden gemensamma jordbrukspolitiken är\r\nstrukturpolitiken. Den har ansetts nödvändig för\r\natt förbättra strukturen och därmed\r\nkonkurrenskraften inom jordbruket. Här återfinns\r\nsådana stöd som investeringsstöd, startstöd, stöd\r\ntill marknadsföring men också regionalstöd till\r\nmindre gynnade områden m.m.</pre><pre>Pris- och marknadsregleringen är en gemensam\r\nangelägenhet och medger inget nationellt\r\nmanöverutrymme. Strukturpolitiken medger\r\ndäremot möjlighet för länderna att i hög grad själva\r\navgöra t.ex. stödens omfattning och nivå samt\r\növriga villkor. Den gemensamma budgeten\r\nfinansierar helt alla åtgärder inom pris- och\r\nmarknadsregleringarna, medan de olika struktur-,\r\nregional- och miljöstöden endast delfinansieras av\r\nEU. I viss utsträckning tillåts också nationella stöd,\r\nt.ex. i form av skattelättnader. Alla nationella stöd\r\nskall dock anmälas och godkännas av EG-\r\nkommissionen. Det finns alltså vissa begränsade\r\nmöjligheter för varje medlemsland att utforma\r\ndelar av jordbrukspolitiken.</pre><pre>En viktig del av marknadsregleringarna för socker\r\noch mjölk är de kvotsystem EU tillämpar.\r\nKvotsystemen innebär att varje land erhåller en viss\r\nbestämd mängd mjölk respektive socker, vilken i\r\nprincip inte skall överskridas. Kvoterna har\r\ntillkommit för att begränsa den\r\növerskottsproduktion som finns av socker och\r\nmjölk inom EU. Beslut om de nationella kvoternas\r\nstorlek fattas av medlemsländerna gemensamt, dvs.\r\nav EU-rådet. Avgörande för den svenska\r\nproduktionens storlek i framtiden och vid ett\r\nmedlemskap är dels svenskt jordbruks\r\nkonkurrensförmåga, dels kvoternas storlek. Därför\r\när kvoterna en så viktig del av\r\nmedlemskapsförhandlingarna.</pre><pre>För mjölk är kvotsystemet så utformat, att om\r\nkvoten överskrids tvingas producenten betala en\r\nmycket hög avgift för den del av\r\nmjölkproduktionen som överskrider kvoten. Det är\r\nalltså en form av ekonomisk sanktion som gör att\r\nmjölkproducenterna inte överskrider kvoterna.\r\nDet är helt enkelt inte lönsamt och därmed inte\r\nheller intressant att överskrida kvoten. Det är alltså\r\ninte förbjudet att producera mjölk utöver kvoten,\r\nmen avgiften är i dagsläget i nivå med priser på\r\nmjölk i Sverige och i våra närmaste\r\nkonkurrentländer inom EU. Det innebär att\r\nmjölkkvoterna endast i undantagsfall överskrids\r\noch då genom felaktiga marknadsbedömningar\r\neller liknande.</pre><pre>Sockerkvoten, vilken också bestäms gemensamt av\r\nmedlemsländerna, är uppdelad i två typer av\r\nkvoter, en A- och en B-kvot. För A-kvoten erhålls\r\ni princip hela det av EU garanterade priset. För B-\r\nkvoten erhålls endast ca 65 % av det garanterade\r\npriset. Dessutom finns s.k. C-socker, vilket\r\nproduceras utanför kvotsystemet. För detta socker\r\nerhålls endast världsmarknadspris. Dessutom\r\nmåste C-sockret exporteras till tredje land och får\r\ninte säljas inom EU. Flera EU-länder producerar\r\nC-socker, och 1990/91 producerades inom EU inte\r\nmindre än 2,3 miljoner ton av detta socker, vilket\r\nmotsvarar 17 % av den totala sockerproduktionen\r\ninom A- och B-kvoten.</pre><pre>Kvotsystemen omfattar all produktion av mjölk\r\noch socker, alltså även om jordbrukarna avstår från\r\nstöd från EU eller från det egna landet. Vidare bör\r\nockså tilläggas att kvotsystemen inte förhindrar\r\nproduktion av ekologiska jordbruksprodukter.\r\nÄven de kan tilldelas kvoter, men de är\r\nunderkastade samma regler som alla andra\r\nproducenter vad gäller kvoter och andra\r\nmarknadsregleringar. EU gynnar emellertid\r\nekologisk produktion genom särskilda stöd, bl.a.\r\ninom ramen för miljöstöden. Jag vill i detta\r\nsammanhang erinra om att regeringen tillsatt en\r\nsärskild utredare, som skall utreda en svensk\r\ntillämpning av det miljöprogram som är en del av\r\nden gemensamma jordbrukspolitiken. I utredarens\r\nuppdrag ingår att föreslå hur ett stöd till ekologisk\r\nodling inom ramen för detta program skall\r\nutformas. Till sist kan tilläggas att Sockerbolaget\r\nhar kontrakterat 50 hektar ekologiskt odlade\r\nsockerbetor på Gotland.</pre><pre>Låt mig avsluta med några kommentarer om\r\nfördelarna med ett medlemskap. Redan för två år\r\nsedan konstaterade riksdagen att ett medlemskap i\r\nde europeiska gemenskaperna ligger i vårt lands\r\nnationella intresse. Sveriges ansökan om\r\nmedlemskap återspeglar vår önskan att bidra till\r\nförverkligandet av ett enat Europa, som lever i\r\nfred, välstånd och social rättvisa.\r\nStällningstagandet för ett medlemskap bygger\r\nsjälvklart på att hela Sverige skall tjäna på ett\r\nmedlemskap. Bl.a. kommer såväl jordbrukare som\r\nkonsumenter att dra nytta av att hela\r\nEuropamarknaden öppnar sig vid ett medlemskap.\r\nSåväl export- som importmöjligheterna kommer att\r\nöka. Konsumenterna får tillgång till ett ökat utbud\r\nav livsmedel, medan jordbrukarna får möjlighet att\r\nexportera såväl inom som utom EU. Sverige\r\nkommer också att kunna dra nytta av de olika stöd\r\nsom ryms inom EU:s jordbrukspolitik.</pre><pre>Det svenska jordbruket är starkt och\r\nkonkurrenskraftigt, och vårt rena och miljövänliga\r\njordbruk innebär att vi på den europeiska\r\nmarknaden framgångsrikt bör kunna konkurrera\r\nmed livsmedel av hög kvalitet.</pre><pre>Regeringen lägger nu ned ett stort arbete på att\r\nuppnå ett sådant förhandlingsresultat att svenska\r\nfolket kan uttala sig för ett medlemskap i den\r\nkommande folkomröstningen.</pre><pre>Anf. 54  BIRGITTA HAMBRAEUS (c):</pre><pre>Herr talman! Jag ber verkligen att få tacka\r\njordbruksministern för ett utförligt svar på min\r\ninterpellation -- mitt i allt det arbete som regeringen\r\nnu har med förhandlingarna.</pre><pre>Ingenting är så nödvändigt för ett folk som att ha\r\nen säker tillgång till hälsosamma livsmedel. Det\r\nstår alltså nu klart, att om Sverige blir medlem i\r\nEuropeiska Unionen -- vilket jag i hög grad\r\nbetvivlar -- kommer vi inte längre att ha rätt att\r\nbestämma över jordbruket i vårt eget land.</pre><pre>Vi vet att vårt eget jordbruk är behäftat med många\r\ninvecklade regler och en viss byråkrati, och det är\r\nsvårt att förstå allt som gäller. Men vår byråkrati är\r\ningenting jämfört med EU:s byråkrati. EU:s egna\r\nrevisorer har också klagat på att det fuskas och\r\nbedras kolossalt med detta stöd.</pre><pre>Sverige skulle alltså som medlem ge\r\nuppskattningsvis 10 miljarder kronor varje år för\r\natt subventionera EU:s jordbruk, om jag har\r\nräknat rätt, och vi skulle samtidigt öppna våra\r\ngränser och låta EU:s produkter komma till oss.</pre><pre>Jordbruksministern säger att pris- och\r\nmarknadsregleringen är en gemensam\r\nangelägenhet och medger inget nationellt\r\nmanöverutrymme.</pre><pre>Vad innebär detta t.ex. för jordbrukarnas\r\nkooperation? Kan våra jordbrukare inte längre i\r\ndemokratisk ordning bestämma över sin egen\r\nkooperation?</pre><pre>Är det tillåtet för en en jordbrukare att sälja mjölk\r\ndirekt från gården -- och inte räkna in det i kvoten --\r\noch få samma pris som konsumenterna skulle ha\r\nbetalat i affären? Det finns människor som\r\nuppskattar att veta vem som har levererat mjölken.</pre><pre>Det skall bli repressalier om jordbrukarna\r\nproducerar mer mjölk än vad kvoten tillåter. Vill\r\njordbruksministern berätta litet mer om hur de\r\nskall straffas? Hur håller man ordning på hur\r\nmycket mjölk varje jordbrukare producerar?</pre><pre>Man kan tänka sig att några grossister vill göra en\r\nspecialbeställning av ekologiskt socker hos Roma\r\nSockerbruk på Gotland. De tänker betala kolossalt\r\nmycket mer än vad som är gängse därför att de\r\nverkligen önskar ekologiskt socker. Man kan tänka\r\nsig att fler jordbrukare då vill producera betor; det\r\nfinns en marknad för det, och det är lönsamt.\r\nJordbrukarna behöver inte något stöd alls. Den här\r\nverksamheten bär sig själv. Måste man då, för att\r\ndetta över huvud taget skall vara tillåtet, dra in på\r\nandra sockerbruks kvoter? Vad händer om man\r\nbryter mot detta? Kommer polisen? Det vore\r\nintressant att höra litet mer preciseringar.</pre><pre>Jordbruksministern berättade att EU gynnar\r\nekologisk produktion genom ett särskilt stöd. Det\r\när mycket intressant och glädjande. Jag vill\r\npoängtera att vi självfallet, så fort EU gör\r\nnågonting som är framsynt och bättre än vad vi\r\nsjälva gör, frivilligt skall göra samma sak. Det\r\nskulle aldrig falla mig in att tala för att vi skall\r\nkonkurrera ut EU:s jordbruk genom att exportera\r\nsådant som är framtaget med sämre ekologiska\r\nmetoder eller djurskydd. I själva verket är det\r\ntvärtom. Djurskyddet i Sverige är betydligt bättre\r\nän i EU. Hur skall vi kunna kontrollera att de\r\nprodukter som vi får in i landet inte är framställda\r\nmed metoder som är förbjudna i Sverige?</pre><pre>Jag vet att det nu förhandlas om att vi skall få\r\nbehålla våra höga krav när det gäller\r\nsalmonellakontrollen. Om vi i förhandlingarna får\r\nigenom de svenska kraven på\r\nsalmonellakontrollen, har vi då möjlighet att följa\r\nupp det? Har vi möjlighet att kontrollera att detta\r\nverkligen görs? Har vi rätt att göra det? Kommer\r\nEU-domstolen att tillåta det?</pre><pre>Jordbruksministern avslutade med en lovprisning\r\ntill medlemskapet i EU. Jag skall undanhålla mig\r\nfrån att göra motsvarande lovprisning till friheten\r\natt stå utanför. Kyrkan i Sverige har tillsammans\r\nmed LRF -- jag vet att jordbruksministern\r\npersonligen är engagerad i projektet Den goda\r\njorden -- gjort en analys av vårt sätt att se på\r\njordbruket. Det har varit frikopplat från naturen.\r\nVi har sett på jordbruket som en industri. Det har\r\nvarit fel. Det är oerhört viktigt att vi förvaltar\r\njorden och markens bördighet och att vi för all\r\nframtid kan producera livsmedel som kan mätta\r\nvårt folk. Men vi måste också sätta in detta i ett\r\netiskt och globalt sammanhang. Vi skall inte\r\növersvämma en marknad med produkter som vårt\r\nland egentligen inte kan producera på ett\r\nekologiskt riktigt sätt.</pre><pre>Allt detta beskriver en jordbrukspolitik i framtiden\r\nsom Centerpartiet så varmt förespråkar. Kan\r\njordbruksministern garantera att den politiken\r\nverkligen underlättas om vi blir medlemmar i EU?\r\nDet är svårt nog att få till stånd överenskommelser\r\ni ett litet land som Sverige. Det finns många\r\nlåsningar och mycket prestige. Får vi rätt att gå före\r\nom vi blir medlemmar i EU? Eller är det, som jag\r\nmisstänker och tror, lättare för oss att som ett litet\r\nland själva gå före och visa att det här är en väg som\r\när duglig för framtiden?</pre><pre>Anf. 55  Jordbruksminister KARL ERIK\r\nOLSSON (c):</pre><pre>Herr talman! Jag delar naturligtvis Birgitta\r\nHambraeus uppfattning att det är kolossalt viktigt\r\nmed hälsosamma livsmedel.</pre><pre>När det gäller de frågor som jag har ansvar för i det\r\nhär sammanhanget brukar jag just nämna det\r\nområdet som det mest angelägna. Det berör alla\r\nmänniskor. Själva jordbrukspolitiken kanske inte\r\ndirket berör så många.</pre><pre>Det är dock viktigt att framhålla att vi även i\r\nframtiden bestämmer kraven på miljö, djurskydd\r\noch standard på svenska livsmedel. I EU:s direktiv\r\noch acquis finns minimikrav. Dem får vi överskrida\r\nom vi från regeringens sida säger att vi inte tänker\r\nge avkall på det regelsystem som vi har i Sverige och\r\nvi också är överens med näringen om att detta är en\r\nprofil för de svenska jordbruken och framtiden som\r\när viktig att behålla.</pre><pre>Frågan om salmonella är den som debatteras mest\r\nnär det gäller den totala bilden av djurhälsan och\r\nkanske även de fytosanitära reglerna. Vi hävdar att\r\nvi skall ha kvar vår rätt att kontrollera de livsmedel\r\nsom förs in i landet, även om vi inte har\r\ngränskontroller. Den modell som vi föreslår har vi\r\nhaft möjlighet att tillämpa sedan tidigare. Vi\r\nanvänder oss dock mer av den möjligheten nu,\r\nnämligen att göra en kontroll hos exportören.</pre><pre>Det typiska för Sverige är att vi inte bara\r\nkontrollerar livsmedel. Vi kontrollerar hela\r\nkedjan, dvs. fodermedlen, de levande djuren och\r\nlivsmedlen. Vi har uppnått en standard som är\r\nunik, kanske i hela världen. Därmed är det\r\nnaturligtvis viktigt att behålla den.</pre><pre>I delar av EU finns det en betydande förståelse för\r\ndetta. Man är t.o.m. avundsjuk på vårt system. Det\r\nfinns också de som ser detta som ett exporthinder.\r\nJag tror att vi har mycket goda förutsättningar för\r\natt få gehör för våra synpunkter. Vi kan i grunden\r\ninte ge avkall på huvudprincipen när det gäller att\r\nbehålla renheten.</pre><pre>När man frångår marknadsekonomin uppstår det i\r\nstället en byråkrati. Vi har en lång erfarenhet av\r\ndetta i det svenska samhället, även om det nu har\r\nskett fler utbetalningar via priset och färre direkt\r\nvia postanvisningar eller bankgiron. Under senare\r\når har vi i Sverige också prövat varianten med att\r\nbetala direkt till bönderna. Det föreligger i och för\r\nsig en risk för fusk. Det gör det med alla sådana här\r\nsystem. Det är naturligtvis olagligt och skall\r\nbeivras. Man kan inte kommentera det på ett annat\r\nsätt. I grunden skiljer sig EU:s system inte från det\r\nsom vi tillämpar här i Sverige.</pre><pre>Eftersom jordbrukspolitiken är den stora\r\ngemensamma frågan i EU går en stor del av EU:s\r\nbudget just till jordbrukspolitiken. Dessutom blir\r\nåterflödet till jordbrukssektorn betydande vid ett\r\nEU-medlemskap. De yttre ramarna för det som\r\nkan tänkas ligger någonstans vid sex miljarder och\r\nända uppåt tio miljarder. Då är inte det gränsskydd\r\nsom naturligtvis också ger ett stöd inräknat. Det\r\nstödet motsvaras av det svenska gränsskydd som vi\r\nhar i dag.</pre><pre>Korporationens möjligheter att agera förändras i\r\nprincip inte. Vad som händer är att man får\r\nmöjlighet att sälja vad som helst inom EU-området\r\nutan några restriktioner. Det bli alltså en ökad\r\nfrihet i det sammanhanget. Att det finns en\r\nnationell kvot, t.ex. när det gäller mjölk, innebär\r\ninte någon begränsning i försäljningen. Det innebär\r\nbara en begränsning i produktionen.</pre><pre>Det finns möjligen vissa som har anfört att det är\r\nett problem att hålla reda på detta. Jag skall säga\r\natt Sverige torde vara ett av de länder i Europa som\r\nhar den allra bästa kapaciteten för att hålla reda på\r\nsaker. Redan i dag håller vi reda på nästan allting\r\nsom händer ute i landet. Vi kan säkert också hålla\r\nordning på hur mycket mjölk som produceras.</pre><pre>Vi har haft ett tvåprissystem som var mycket likt\r\nkvotsystemet. Det är ingenting att eftersträva. Det\r\nsade jag också i min inledning, men det får man ta.\r\nMan får ta det onda med det goda i det här\r\nsammanhanget.</pre><pre>När det gäller avgiften är det som när staten kräver\r\nin andra pengar. Det händer då och då. Man får\r\nskattsedlar och annat från samhället. Det här är\r\ninte värre.</pre><pre>Tanken om ekologiskt socker är intressant. Den\r\nprövas nu av betodlarna på Gotland och av\r\nSockerbolaget. Den totala volymen måste\r\ninrymmas i EU:s kvot. Däremot finns det inte\r\nnågot hinder mot att producera ekologiskt socker,\r\noch marknadsföringen är helt fri.</pre><pre>I frågan om ekologisk produktion skulle jag vilja\r\nunderstryka att om vi får ett stöd i pengar för att gå\r\nvidare med våra idéer här i Sverige, så ser jag det\r\nsom en fördel. Detta är vad vi kan få i det här\r\nsammanhanget.</pre><pre>Jag delar Birgitta Hambraeus uppfattning när det\r\ngäller förvaltning av vår åkermark och våra\r\nnaturresurser över huvud över taget. Det vore\r\nkanske inte så dumt om dessa centeridéerna kunde\r\nsprida sig också till EU-länderna. Detta blir det\r\nbetydligt lättare att åstadkomma vid ett\r\nmedlemskap.</pre><pre>Anf. 56  BIRGITTA HAMBRAEUS (c):</pre><pre>Herr talman! Jordbruksministern sade att det vore\r\nbra om vi kunde få pengar till detta från EU. Men\r\nhur det än blir kommer vi att skicka ut väldigt\r\nmycket mer pengar än vad vi får tillbaka. Vad vi\r\nhåller på och förhandlar om när det gäller pengarna\r\när hur mycket av de pengar som vi redan har betalt\r\nsom kommer tillbaka på deras villkor. Jag tycker att\r\ndet är dåligt att man över huvud taget ger sig in i\r\nsådana förhandlingar.</pre><pre>Vi kan bestämma vilka krav vi skall ställa på\r\ndjurskydd och över huvud taget på vårt eget\r\njordbruk, men vi kan inte hindra de andra EU-\r\nländerna att exportera sina produkter till oss. Vi\r\nkan inte förhindra att det importeras billigare varor\r\nsom slår ut vårt eget jordbruk. När dessa billigare\r\nvaror förs in i vårt land, blir det mycket svårare för\r\nvåra egna jordbrukare att sälja sina produkter till\r\nde svenska konsumenterna. Lika väl som våra\r\njordbrukare får möjlighet att exportera, så måste vi\r\nöppna oss och få ett mycket större överskott av\r\njordbruksprodukter. Trycket på oss blir naturligtvis\r\nmycket större än det tryck som vi kan utöva på\r\nländerna på kontinenten.</pre><pre>Jordbruksministern säger också att vi inte kan ge\r\navkall på t.ex. skyddet mot salmonella. Jag tycker\r\natt det låter mycket spännande. Såvitt jag förstår\r\nkan det innebära att jordbruksministern så\r\nsmåningom kan hamna på min sida i\r\nfolkomröstningskampanjen. Efter vad jag kan\r\nförstå av den föregående debatten är det så, att\r\näven om vi skulle uppnå ett lyckat resultat i\r\nförhandlingarna, kan vi inte garantera att detta\r\nkommer att hålla i EG-domstolens prövning, om\r\ndenna skulle finna att något undantag strider mot\r\nt.ex. regler om konkurrensfrihet osv.</pre><pre>Har vi rätt att kräva att någon skall redovisa att en\r\nprodukt är fri från salmonella, innan den friare\r\nexporten kommer att gälla?</pre><pre>Även om jordbruksministern tror sig ha fått ett gott\r\nresultat, är det alltså inte säkert att det kommer att\r\nhålla i praktiken. Därför måste vi ha garantier för\r\natt EG-domstolen verkligen går med på detta,\r\ninnan vi kan vara säkra på att vi har fått detta för\r\nför vårt land så oerhört väsentliga skydd.</pre><pre>Till sist vill jag ställa en fråga om norra Sverige.\r\nRiksdagen har beslutat att lönsamheten för\r\njordbruket i norra Sverige inte får minska. Kan vi\r\ngarantera att den lönsamhet som jordbruket i norra\r\nSverige hade för några år sedan inte kommer att\r\nminska, om vi blir medlemmar i EU?</pre><pre>Anf. 57  Jordbruksminister KARL ERIK\r\nOLSSON (c):</pre><pre>Herr talman! Riksdagen beslöt 1990 att\r\nlönsamheten i norra Sverige inte fick sjunka till\r\nföljd av 1990 års jordbruksbeslut. Det pågår en\r\nganska uppslitande debatt om tolkningen av\r\nriksdagens beslut angående lönsamheten. Liksom\r\nJordbruksverket gjorde i sitt förberedelsearbete ser\r\nvi i departementet bl.a. på vad detta beslut formellt\r\ninnebär. Vad innebär en fullständig garanti för\r\nlönsamheten i jordbruket i norra Sverige? Jag har\r\nfått ett råd av Jordbruksverket som innebär ett\r\nspann på lägst mellan 800 och 900 miljoner och\r\nhögst l 300 miljoner. Det lägre beloppet är det som\r\nriksdagen egentligen har beslutat om, medan det\r\nhögre är det som skulle krävas för att behålla\r\nlönsamheten på den nivå den hade på 1980-talet.</pre><pre>Om vi får ett stöd från EU till jordbrukspolitiken\r\näven i norra Sverige, underlättar det våra\r\nmöjligheter att betala. Dessutom är bottenbasen\r\nför priserna på jordbruksprodukter är något högre\r\ni näraliggande EU-länder än i Sverige. Då kan man\r\nsäga att det inte ser särskilt mörkt ut, eftersom\r\nbasen lyfts något och vi dessutom får hjälp med att\r\nbetala en del av det som vi i dag själva betalar till\r\nhundra procent.</pre><pre>Förhandlingarna om salmonellaskyddet är ännu\r\ninte slutförda. Jag har även i EU hört\r\nformuleringen att alla ställer upp på principen om\r\nett fritt flöde av varor men att ett fritt flöde av\r\nsjukdomar inte är något att eftersträva. Det tycker\r\njag är en bra formulering, och detta tror jag att\r\nfolket i EU också begriper.</pre><pre>Så till det som har sagts om att skicka ut pengar.\r\nEgentligen borde jag av något slags social ambition\r\nkunna säga att det väl är ganska riktigt att vi bidrar\r\nmed dessa pengar. Det är emellertid ändå så att vi\r\ni första hand ser till oss själva. Nettoutbetalningen,\r\nsom kanske kommer att uppgå till maximalt 10\r\nmiljarder, kommer sannolikt att ge en del effekter\r\nsom gynnar vår ekonomi. Därför är detta\r\negentligen inte någon nettokostnad. Jag har noterat\r\natt denna fråga tidigare i dag har varit uppe till\r\ndebatt här i kammaren.</pre><pre>Låt mig ta ett exempel från jordbrukets område.\r\nMin kollega i Grekland var på besök hos mig för\r\nnågon vecka sedan. Han är nu ordförande i rådet.\r\nHan fick besöka några jordbruk i Orsatrakten i\r\nDalarna och även något jordbruk på Gotland. Vi\r\nvisade inte upp det bästa vi har, utan vi ville visa ett\r\ngenomsnitt och även en del av våra problem.</pre><pre>Vid diskussioner med denne grekiske minister om\r\nsituationen i delar av EU får man en liten\r\ntankeställare. I Grekland har i dag 25 % av\r\nbefolkningen sin sysselsättning i jordbruket. Detta\r\ntal är 13 à 14 procentenheter högre än i Sverige.\r\nDessa 25 % av Greklands befolkning har mer än\r\nhälften så stor andel per capita av BNP som resten\r\nav grekerna. I Grekland totalt är BNP per capita\r\ninte mer än en fjärdedel av den i Sverige.</pre><pre>Jag har förståelse i synnerhet för representanter för\r\njordbruket i sådana länder när de säger att de har\r\nett intresse av att få pengar. Vi ser alltså att de\r\nfonder som vi bidrar till genom EU-medlemskapet\r\nhar ett visst fog för sig. Om vi kan bidra till detta\r\nutan att göra någon förlust, skall vi kanske inte\r\ngräma oss så förfärligt mycket.</pre><pre>Om de andra länderna i EU, som jag alltså hoppas\r\natt vi kommer att tillhöra, skulle slå ut det svenska\r\njordbruket beror på om vi har en konkurrenskraft\r\nsom bygger på vår produktionsförmåga, våra\r\nprodukters kvalitet och de stödformer som vi är\r\nberoende av och som innebär att vi kan\r\nupprätthålla produktionen. Jag är övertygad om att\r\nde svenska konsumenterna under överskådlig tid\r\nvill ha färska livsmedel, som är av hög kvalitet och\r\nsom är producerade ganska nära. Den största delen\r\nav de varor som konsumeras här kommer därför att\r\nvara svensk. Vi kommer också att få en ökning av\r\nimport, men detta skall vi kunna möta genom en\r\nökning av den svenska exporten.</pre><pre>På längre sikt tror jag faktiskt att vi i vårt ganska\r\nrena land, som vi kan göra ännu bättre, har goda\r\nförutsättningar att utveckla vår produktion även av\r\nandra produkter än livsmedel i jordbruket, t.ex.\r\nprodukter för energi- och industriändamål. Här\r\nligger vi litet före, men debatten är densamma.</pre><pre>Anf. 58  BIRGITTA HAMBRAEUS (c):</pre><pre>Herr talman! Det som jordbruksministern här\r\nsäger är oerhört viktigt -- det kan självfallet inte\r\nvara någon rättighet att exportera sjukdomar.</pre><pre>Får jag med tanke på den juridiska debatt som vi\r\nhade tidigare i dag fråga jordbruksministern om\r\nhan verkligen är villig att kräva att detta nu får en\r\nsådan form i förhandlingarna, att vi kan vara säkra\r\npå att domstolen kommer att anse att detta är\r\nvattentätt.</pre><pre>Det skall inte vara möjligt att hit exportera\r\njordbruksprodukter -- ägg, fjäderfä och annat\r\nkött -- som kan ge salmonella. Denna regel måste\r\nemellertid vara helt vattentät.</pre><pre>Jordbruksministern berättade att 25 % av\r\narbetskraften i Grekland är jordbrukare och säger\r\natt det inte är mer än rimligt att vi hjälper till och\r\nger bistånd, eftersom många länder i EU har det så\r\noerhört mycket sämre. Det är riktigt. Sverige är\r\nbetydligt rikare än något annat EU-land om man\r\nt.ex. mäter BNI.</pre><pre>Det finns en ojämlikhet här. Men ser man till\r\nojämlikheten på jorden är varenda grek våldsamt\r\nrik i jämförelse med de 20 % av jordens befolkning\r\nsom lever under absolut fattigdom. Då kan jag\r\nverkligen undra över prioriteringarna. Är det\r\nverkligen Europa som nu skall bli rikare och\r\nrikare -- en rikemansklubb? Har vi inte ett globalt\r\netiskt ansvar?</pre><pre>Många fler människor lever alltså fortfarande av\r\njordbruk i EG-området. Vi har färre här. Vi har\r\nalltså rationaliserat mycket mer. Detta gäller också\r\nindustrin. Vi ligger långt framme när det gäller\r\nrationaliseringar. Sverige är i själva verket långt\r\ninne i det postindustriella samhället.</pre><pre>Vi behöver en ny ekonomisk teori för att klara det\r\nnya samhälle som växer fram. Eftersom EU-\r\nländerna är efter oss här och vi är före tror jag att\r\ndet skulle hjälpa oss att stanna som ett fritt land och\r\nutveckla den ekonomiska teori som behövs för\r\nmorgondagen. Det skall vara ett\r\nkretsloppssamhälle med hög välfärd och stor\r\njämlikhet. Det behövs en teori som gör att vi inte\r\ntror att vi hela tiden måste producera mer varor för\r\natt ha råd till allt det andra vi önskar och behöver:\r\nvård, utbildning, kultur. Jag tror att Sverige har en\r\nstor uppgift där. Den kommer inte att underlättas\r\nom vi blir medlemmar i EU, som i många fall ligger\r\nlångt efter oss.</pre><pre>Anf. 59  Jordbruksminister KARL ERIK\r\nOLSSON (c):</pre><pre>Herr talman! Det är naturligtvis svårt att i förväg\r\ngarantera vad domstolen kan säga i ett givet läge.\r\nJag har ambitionen att göra den här frågan så\r\nvattentät som möjligt. Men vi har inte heller i dag\r\nnågon vattentät situation.</pre><pre>Vi skall komma ihåg att vi i produktionen har en\r\nså gott som vattentät situation. Där kontrolleras allt\r\nsom förs in. Man har en restriktivitet, eftersom man\r\när rädd om det man har. Standarden inom vår\r\nhönsproduktion av olika typer och även\r\ngrisproduktionen är fantastisk. Man riskerar inte\r\ndetta.</pre><pre>På konsumtionssidan har vi ett\r\nstickprovskontrollsystem som inte är vattentätt. Ett\r\nsystem med certifikat från exportören skulle vara\r\nbättre än det system som vi i dag tillämpar.\r\nDessutom löper vi en risk genom att vi reser ganska\r\nmycket. Svensken äter utländsk mat i utlandet,\r\nvilket är en betydande oförsiktighet. Det är på det\r\nsättet som vi drar hem de flesta salmonellafallen i\r\nlandet. Det tänker vi inte förbjuda, det får man\r\nfortsätta med. Det gör att man inte kan uppnå en\r\nfullständigt vattentät situation. Men jag tror att vårt\r\nföredöme är något som producenter av livsmedel i\r\nmånga EU-länder skulle önska att de kunde följa\r\nefter.</pre><pre>Jag har mycket stor respekt för Birgitta Hambraeus\r\nsynpunkt på de fattiga i världen. Men vi har aldrig\r\ni Sverige satt Norrlandsproblematiken emot u-\r\nländerna. Vi har alltid sagt att vi skall kunna ha\r\nbåde en regionalpolitik och ett rejält u-\r\nlandsbistånd. Jag tror att vi också skall kunna ha en\r\nbra EU-politik och ett u-landsbistånd. Genom att\r\nvi får en bättre ekonomi har vi också möjlighet att\r\nbistå bättre.</pre><pre>Debatten om kretslopp och god miljö skall vi föra\r\nmed all kraft här hemma. Men vi behöver inte bli\r\nsämre här hemma för att vi också för den debatten\r\nutanför vårt land, inom den europeiska unionen.</pre><pre>Överläggningen var härmed avslutad.</pre><pre>6 §  Bordläggning</pre><pre>Anmäldes och bordlades</pre><pre>Skatteutskottets betänkande</pre><pre>1993/94:SkU28 Upphävande av vissa författningar</pre><pre>Lagutskottets betänkanden</pre><pre>1993/94:LU14 Internationella oljeskadefonden</pre><pre>1993/94:LU15 Ändring i växtförädlarrättslagen</pre><pre>Utbildningsutskottets betänkanden</pre><pre>1993/94:UbU3 Lokalkostnader vid universitet och\r\nhögskolor</pre><pre>1993/94:UbU4 Sveriges lantbruksuniversitet</pre><pre>7 §  Anmälan om interpellationer</pre><pre>Anmäldes att följande interpellation framställts</pre><pre>den 17 februari</pre><pre>1993/94:93 av Sten Östlund (s) till\r\narbetsmarknadsministern om konventionen om\r\narbetsskadeersättning:</pre><pre>Internationella arbetsorganisationen, ILO, är ett\r\nviktigt FN-organ som Sverige tillhört och varit\r\naktivt verksamt i sedan 1920. Organisationen har\r\nsom målsättning att främja social rättvisa och\r\nhumana arbetsvillkor som en förutsättning för fred\r\ninom och mellan nationerna.</pre><pre>Med denna målsättning har arbetet inom ILO\r\nbedrivits för att förbättra löntagarnas arbets- och\r\nlevnadsvillkor, tillvaratagandet av mänskliga\r\nresurser och inte minst utveckling av normer och\r\nregler för arbetslivet som tagit sig uttryck i\r\nkonventioner och rekommendationer, vilka\r\nSverige i de flesta fall antagit.</pre><pre>En viktig del i ILO:s verksamhet är inrtiktad på\r\ntekniskt biståndsarbete för att utveckla arbetslivet\r\ni länder som nyligen påbörjat en social och\r\nekonomisk utveckling eller som övergått från\r\nplanhushållning till marknadsekonomiska\r\nförhållanden.</pre><pre>Hela systemet bygger på frivilligt gjorda åtaganden\r\nav regeringar och att dessa åtaganden följs. Det är\r\nmot denna bakgrund allvarligt att regeringen i ett\r\nindustriellt och ekonomiskt utvecklat medlemsland\r\nsom Sverige nonchalerar ingångna konventioner\r\noch fattar beslut som föranleder\r\nlöntagarorganisationerna att anmäla Sverige för\r\nbrott mot antagna konventioner. Än värre är att\r\ndetta i sin tur lett till att Sverige ''fällts'' för brott\r\nmot en antagen konvention, ILO:s konvention 121\r\nom arbetsskadeersättning.</pre><pre>Enligt uppgifter i massmedierna avser regeringen\r\ninte att vidta några åtgärder, trots ILO:s beslut.\r\nSkälen för detta anges vara av ekonomisk natur.\r\nVilka konsekvenser ett sådant betraktelsesätt kan\r\nföra med sig torde var och en kunna förstå. Jag\r\nutgår emellertid från att en svensk regering inte kan\r\nfortsätta att bryta mot en internationell\r\nkonvention.</pre><pre>På den andra anmälningspunkten, att\r\ninskränkningar har gjorts i begreppet arbetsskada\r\noch att hårda beviskrav om orsakssamband införts,\r\nhar ILO krävt bl.a. att regeringen till\r\nexpertkommittén skall redovisa i detalj hur de nya\r\nbestämmelserna praktiskt tillämpas. Dessutom\r\nskall detaljerad statistik redovisas om\r\narbetsskadefall och yrkessjukdomar och skälen till\r\nom någon vägrats ersättning.</pre><pre>Jag vill mot denna bakgrund fråga\r\narbetsmarknadsministern följande:</pre><pre>1.  Avser den svenska regeringen att vidta åtgärder\r\nså att man inte bryter mot konvention 121 rörande\r\nersättning under karensdag?</pre><pre>2.  Vilka åtgärder har arbetsmarknadsministern\r\nsom är ansvarig för ILO-frågor i regeringen i så fall\r\nvidtagit?</pre><pre>3.  Om regeringen inte ämnar vidta några åtgärder,\r\nvilka konsekvenser bedömer\r\narbetsmarknadsministern att detta kommer att få i\r\ndet internationella samarbetet?</pre><pre>4.  Vilka åtgärder har arbetsmarknadsministern\r\nvidtagit för att kunna redovisa till expertkommittén\r\nenligt ILO:s utslag rörande bedömningen av\r\narbetssjukdomar?</pre><pre>5.  iHur kommer regeringen att informera\r\nriksdagen om sina beslut i dessa frågor?</pre><pre>8 §  Anmälan om frågor</pre><pre>Anmäldes att följande frågor framställts</pre><pre>den 17 februari</pre><pre>1993/94:356 av Bengt Harding Olson (fp) till\r\ncivilministern om ett skånskt regionförbund:</pre><pre>Handlingskraftiga regioner och regionalt\r\nsamarbete har i Europa blivit nyckeln till\r\nekonomisk tillväxt och ökad sysselsättning.</pre><pre>Bildandet av ett skånskt regionförbund har\r\nföreslagits av den s.k. regionberedningen. Vid\r\nremissbehandlingen har nästan alla kommuner\r\ntillstyrkt förslaget.</pre><pre>Nu är det utomordentligt angeläget att regeringen\r\nskyndsamt fattar beslut i denna viktiga Skånefråga.</pre><pre>Mot denna bakgrund vill jag ställa följande fråga:</pre><pre>Är statsrådet beredd att vidtaga åtgärder för att\r\nundvika att frågan om Skåneparlamentet hamnar i\r\nlångbänk?</pre><pre>1993/94:357 av Catarina Rönnung (s) till\r\ncivilministern om kommunerna och\r\noffentlighetsprincipen:</pre><pre>Till JO-ämbetet inkom under 1992--93 ett 60-tal\r\nanmälningar om att kommuner inte lämnat ut\r\noffentliga handlingar.</pre><pre>Är civilministern beredd att initiera en\r\ninformationsverksamhet för kommunernas\r\ntjänstemän och förtroendevalda om innebörden av\r\nden svenska offentlighetsprincipen?</pre><pre>1993/94:358 av Ingela Mårtensson (fp) till\r\nutrikesministern om gränskontrollen:</pre><pre>Dagens Nyheter har rapporterat om skärpt\r\ngränskontroll mellan Sverige och Danmark. Den\r\nnordiska överenskommelsen om passfrihet som har\r\nverkat i 42 år skall nu inskränkas. Svenska\r\nmedborgare med icke-nordiskt utseende kommer\r\ninte att omfattas av passfriheten. Det måste anses\r\nsom diskriminering av en minoritet.</pre><pre>Mot denna bakgrund skulle jag vilja fråga\r\nutrikesministern:</pre><pre>Vad avser regeringen göra för att den nordiska\r\npassfriheten även i fortsättningen skall gälla alla\r\nsvenska medborgare?</pre><pre>1993/94:359 av Sten Andersson i Malmö (m) till\r\njustitieministern om rehabiliteringen av\r\nfängelsedömda:</pre><pre>Undertecknad är medveten om att intagna på\r\nfängelser bör vara informerade om vad som händer\r\ni samhället. Detta har hitintills tillgodosetts via\r\ntidningar, radio och TV på anstalterna.</pre><pre>Däremot blir jag förvånad över att intagna vid\r\nfängelser nu ges möjlighet att se filmkanaler som\r\nTV 1000. Där sändes filmer dygnet runt, och\r\ninslagen av våld och kriminalitet är omfattande.</pre><pre>Det är något motsägelsefullt att intagna, vilka\r\nunder dagtid skall rehabiliteras i syfte att komma\r\nbort från kriminalitet, under helger och kvällstid\r\nkan bevittna ''the latest news'' inom samma\r\nområde!</pre><pre>Vilka åtgärder är statsrådet beredd att vidta så att\r\nfritiden på anstalterna inte skall bedrivas på sådant\r\nsätt att målet med rehabiliteringen motverkas?</pre><pre>1993/94:360 av Sten Andersson i Malmö (m) till\r\njustitieministern om Brottsofferfonden:</pre><pre>Enligt uppgift i media kommer ett förslag att\r\nläggas, vilket innebär att fängelsedömda, utöver\r\nredan bestämda 300 kr, skall erlägga 20 % av den\r\nlön de erhåller på anstalt till en fond för brottsoffer.\r\nOm detta är inget att säga, ty det är i högsta grad\r\nrimligt att utdömda skadestånd så långt som möjligt\r\nskall betalas av den vållande!</pre><pre>Däremot är det förvånansvärt att uppgifter också\r\ncirkulerar om att nämnda 20 % av den inte skall gå\r\ndirekt till brottsoffer. I stället skall dessa medel i\r\nhuvudsak användas till uppbyggandet av en ny (!)\r\nstatlig myndighet, som skall syssla med\r\nupplysningsverksamhet avseende brottsoffer.</pre><pre>Vilka åtgärder avser statsrådet vidta för att det\r\naviserade avdraget på fängelsedömdas löner fullt ut\r\nskall komma brottsoffren till del?</pre><pre>1993/94:361 av Lennart Brunander (c) till\r\njustitieministern om Borås och Sjuhäradsbygdens\r\ntingsrätter:</pre><pre>Domstolsverket har ånyo aktualiserat en\r\nsammanslagning av Borås och Sjuhäradsbygdens\r\ntingsrätter. Denna fråga har varit aktuell tidigare,\r\nsenast 1988. Det blev då ingen sammanslagning,\r\nbl.a. därför att det inte fanns någon ändamålsenlig\r\nlösning på lokalfrågan. Inte heller denna gång finns\r\ndet ett realistiskt förslag på lokalförsörjningen för\r\nen sammanslagen tingsrätt. Det förslag som finns\r\nhar för få arbetsplatser, vilket gör inhyrning på\r\nannan plats nödvändig. Det är och så att det\r\nföreslagna antalet rotlar, tio stycken, är för litet.\r\nUnder 1993 har antalet ärenden vid\r\nSjuhäradsbygdens tingsrätt ökat med 24 % och vid\r\nBorås med 10 %. Det finns behov av fler rotlar, och\r\ndå blir bristen på lokaler ännu klarare. De\r\nekonomiska beräkningarna, som skulle ge en\r\nmindre vinst för en sammanslagen tingsrätt, måste\r\nmot denna bakgrund ifrågasättas. Det finns ett stort\r\nönskemål att behålla de två tingsrätterna var för sig\r\ni Borås.</pre><pre>Mot denna bakgrund anhåller jag att ställa följande\r\nfråga:</pre><pre>Är justitieministern beredd att medverka till att\r\nBorås och Sjuhäradsbygdens tingsrätter också\r\nframöver får vara självständiga enheter?</pre><pre>1993/94:362 av Lena Klevenås (s) till\r\nmiljöministern om upparbetning av kärnbränsle:</pre><pre>Den brittiska regeringen har givit tillstånd till\r\nigångsättning av upparbetsningsanläggningen\r\nThorp i Sellafield.</pre><pre>Riksdagen har uttalat att svenskt kärnbränsle inte\r\nskall upparbetas. Trots detta ligger 140 ton använt\r\nsvenskt kärnbränsle i Sellafield och väntar på\r\nupparbetning.</pre><pre>Vad tänker miljöministern vidta för åtgärder för att\r\nriksdagens uttalande skall följas?</pre><pre>den 18 februari</pre><pre>1993/94:363 av Bertil Måbrink (v) till statsrådet Alf\r\nSvensson om handläggningen i Peru av åtal mot\r\nmedlemmar av landets armé:</pre><pre>Natten mellan den 17 och 18 juli 1992 bortfördes\r\nuniversitetsläraren Hugo Munoz Sanchez och nio\r\nstudenter från Cantutauniversitetet i Peru av en\r\nenhet av den peruanska armén. Den 8 juli 1993\r\nhittade journalister från tidningen Si fyra hemliga\r\ngravar nära landsvägen mellan Lima och Ciengulla.\r\nI september fastslog en civil åklagare att gravarna\r\ninnehöll kvarlevorna av några av de saknade\r\nstudenterna. En armémajor och flera meniga,\r\neventuellt så många som elva stycken, har enligt\r\nuppgift åtalats för kidnappning, försvinnande och\r\nmord.</pre><pre>Människorättsorganisationer har ansett det som\r\navgörande att åtalet handläggs av civila domstolar.\r\nSå skulle också bli fallet efter beslut av högsta\r\ndomstolen. President Fujimori har emellertid den 7\r\nfebruari genomdrivit en hastig lagändring i\r\nkongressen som innebär att fallet skall handläggas\r\nav militärdomstol.</pre><pre>På vilket sätt kommer regeringen att protestera mot\r\ndenna kränkning av grundläggande\r\nmaktdelningsprinciper och rättsväsendets\r\noberoende?</pre><pre>1993/94:364 av Karin Starrin (c) till socialministern\r\nom fler kvinnliga professorer:</pre><pre>Har ett brott begåtts mot jämställdhetslagen? Det\r\när en fråga som vi måste ställa oss utifrån att en\r\nvälmeriterad kvinnlig forskare inte får\r\nprofessorstiteln i fysiologi vid Karolinska institutet.\r\nDetta måste ses som ett allvarligt exempel på att\r\nviljan inte finns att förbättra jämställdheten.</pre><pre>Ansträngningar måste göras för att vi skall få ett\r\njämställt samhälle. Detta gäller inte minst inom\r\nforskningens område. För att vi skall kunna vidta\r\nrätta åtgärder och lösningar måste det finnas\r\nkunskap. Betydande summor pengar satsas på\r\nforskning som berör manliga områden. Hittills har\r\ndet visat sig mycket svårt att få tillräckliga anslag till\r\nforskning som berör kvinnors arbetsliv, hälsa och\r\nroll i samhället. Detta har delvis sin förklaring i att\r\ndet finns för få kvinnliga professorer. Endast 6 %\r\nav det totala antalet professorer är kvinnor.</pre><pre>Vad avser jämställdhetsministern att vidta för\r\nåtgärder för att fler kvinnliga professorer skall\r\nutnämnas?</pre><pre>1993/94:365 av Monica Öhmna (s) till\r\narbetsmarknadsministern om bidraget till\r\nungdomspraktikanter:</pre><pre>Den 1 januari 1994 infördes ett finansieringsbidrag\r\nför ungdomspraktikanter. De första sex månaderna\r\nskall arbetsgivaren betala 1 000 kr per månad för en\r\npraktikant. Om praktikanten anvisas fortsatt\r\npraktik är kostnaden 3 000 kr per månad.</pre><pre>Det har kommit till min kännedom att det har\r\nuppstått tolkningsproblem ute på förmedlingarna,\r\nvilket allvarligt drabbar de berörda ungdomarna.\r\nOklarheten gäller de fall då en praktikant påbörjat\r\nsin första sexmånadersperiod före den 1 januari\r\n1994 och sedan övergår till en fortsatt praktik hos\r\nsamma arbetsgivare.</pre><pre>Jag vill mot denna bakgrund fråga\r\narbetsmarknadsministern om det är korrekt att\r\nbidraget i dessa fall uppgår till 1 000 kr per månad.</pre><pre>9 §  Kammaren åtskildes kl. 13.04.</pre><pre>Förhandlingarna leddes</pre><pre>av talmannen från sammanträdets början t.o.m. 3\r\n§ anf. 31 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}