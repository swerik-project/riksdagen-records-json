{"dokumentstatus":{"dokument":{"hangar_id":"2349339","dok_id":"GH0973","rm":"1993/94","beteckning":"73","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"73","slutnummer":"0","datum":"1994-03-16 00:00:00","systemdatum":"2005-10-27 13:40:12","publicerad":"1994-03-16 00:00:00","titel":"Riksdagens snabbprotokoll 1993/94:73 Onsdagen den 16 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{811D3019-F602-4760-B120-9605D8F30DBC}","dokument_url_text":"http://data.riksdagen.se/dokument/GH0973/text","dokument_url_html":"http://data.riksdagen.se/dokument/GH0973","dokumentstatus_url_xml":"http://data.riksdagen.se/dokumentstatus/GH0973","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:73</div>\r\n<div class=\"sidhuvud_datum\">Onsdagen den 16 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om ändring i kammarens\r\nsammanträdesplan</pre><pre>Förste vice talmannen meddelade att det\r\nsammanträde som i kammarens sammanträdesplan\r\nutsatts till torsdagen den 24 mars kl. 12.00 för\r\ninterpellationssvar ändrats till\r\nbordläggningsplenum kl. 14.00.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:135 till kulturutskottet</pre><pre>1993/94:236 till jordbruksutskottet</pre><pre>Redogörelse</pre><pre>1993/94:RR6 till utbildningsutskottet</pre><pre>Motionerna</pre><pre>1993/94:N17--N26 till näringsutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Socialförsäkringsutskottets betänkande</pre><pre>1993/94:SfU11</pre><pre>4 §  Beslut rörande utskottsbetänkanden som\r\nslutdebatterats den 2 mars</pre><pre>SoU17 Vissa ändringar i tobakslagen (1993:581)</pre><pre>Mom. 1 (avslag på propositionen)</pre><pre>1. utskottet</pre><pre>2. mot. So33 (m)</pre><pre>Votering:</pre><pre>247 för utskottet</pre><pre>13 för mot.</pre><pre>34 avstod</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 41 m, 26 fp, 26 c, 24 kds, 5 nyd, 10 v, 1 -</pre><pre>För mot.:</pre><pre>7 m, 1 c, 5 nyd</pre><pre>Avstod:</pre><pre>1 s, 24 m, 8 nyd, 1 -</pre><pre>Frånvarande:</pre><pre>23 s, 8 m, 7 fp, 4 c, 2 kds, 5 nyd, 4 v, 2 -</pre><pre>Mom. 5 (förtäckt tobaksreklam)</pre><pre>1. utskottet</pre><pre>2. res. (m, fp, c, kds)</pre><pre>Votering:</pre><pre>147 för utskottet</pre><pre>145 för res.</pre><pre>8 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 1 m, 5 fp, 2 c, 8 kds, 6 nyd, 11 v, 1 -</pre><pre>För res.:</pre><pre>2 s, 71 m, 22 fp, 25 c, 16 kds, 8 nyd, 1 -</pre><pre>Avstod:</pre><pre>2 s, 1 m, 5 nyd</pre><pre>Frånvarande:</pre><pre>21 s, 7 m, 6 fp, 4 c, 2 kds, 4 nyd, 3 v, 2 -</pre><pre>Ulrica Messing (s) och Claus Zaar (nyd) anmälde\r\natt de avsett att rösta ja men markerats ha röstat\r\nnej.</pre><pre>Charlotte Cederschiöld (m) anmälde att hon avsett\r\natt rösta nej men markerats ha röstat ja.</pre><pre>Övriga moment</pre><pre>Kammaren biföll utskottets hemställan.</pre><pre>SoU16 Ansökningsförfarandet enligt lagen\r\n(1988:870) om vård av missbrukare i vissa fall</pre><pre>Mom. 1 (avslag på propositionens förslag)</pre><pre>1. utskottet</pre><pre>2. res. (s)</pre><pre>Votering:</pre><pre>171 för utskottet</pre><pre>130 för res.</pre><pre>1 avstod</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 28 c, 24 kds, 18 nyd, 1 -</pre><pre>För res.:</pre><pre>118 s, 11 v, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>20 s, 7 m, 6 fp, 3 c, 2 kds, 4 nyd, 3 v, 2 -</pre><pre>Simon Liliedahl (nyd) anmälde att han avsett att\r\nrösta ja men markerats ha avstått från att rösta.</pre><pre>Övriga moment</pre><pre>Kammaren biföll utskottets hemställan.</pre><pre>UU11 Svenska företags verksamhet i Sydafrika</pre><pre>Mom. 2 (bedömningsgrunder för investerings- och\r\nexportkreditgarantier)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>282 för utskottet</pre><pre>19 för res. 1</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 27 fp, 28 c, 24 kds, 11 v, 2 -</pre><pre>För res. 1:</pre><pre>19 nyd</pre><pre>Frånvarande:</pre><pre>20 s, 8 m, 6 fp, 3 c, 2 kds, 4 nyd, 3 v, 2 -</pre><pre>Mom. 3 (finansiering av stödåtgärder för svenska\r\nföretags investeringar i Sydafrika)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>280 för utskottet</pre><pre>19 för res. 2</pre><pre>1 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 26 fp, 27 c, 24 kds, 11 v, 2 -</pre><pre>För res. 2:</pre><pre>19 nyd</pre><pre>Avstod:</pre><pre>1 fp</pre><pre>Frånvarande:</pre><pre>20 s, 8 m, 6 fp, 4 c, 2 kds, 4 nyd, 3 v, 2 -</pre><pre>Karin Pilsäter (fp) anmälde att hon avsett att rösta\r\nja men markerats ha röstat nej.</pre><pre>Övriga moment</pre><pre>Kammaren biföll utskottets hemställan.</pre><pre>FöU6 Strålskydd</pre><pre>Kammaren biföll utskottets hemställan.</pre><pre>KrU14 Stöd till trossamfund m.m.</pre><pre>Mom. 1 (Stöd till trossamfund m.m.)</pre><pre>1. utskottet</pre><pre>2. res. (fp,m,c,kds)</pre><pre>Votering:</pre><pre>137 för utskottet</pre><pre>160 för res.</pre><pre>3 avstod</pre><pre>49 frånvarande</pre><pre>Kammaren biföll res.</pre><pre>Partivis fördelning av rösterna:</pre><pre>För utskottet:</pre><pre>116 s, 1 m, 19 nyd, 1 -</pre><pre>För res.:</pre><pre>2 s, 72 m, 25 fp, 28 c, 24 kds, 8 v, 1 -</pre><pre>Avstod:</pre><pre>3 v</pre><pre>Frånvarande:</pre><pre>20 s, 7 m, 8 fp, 3 c, 2 kds, 4 nyd, 3 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Talmannen meddelade att trafikutskottets\r\nbetänkanden TU16, TU1 och TU12--TU15 skulle\r\navgöras i ett sammanhang efter avslutad debatt.</pre><pre>5 §  Trafikpolitikens mål</pre><pre>Föredrogs</pre><pre>trafikutskottets betänkande</pre><pre>1993/94:TU16 Trafikpolitikens mål</pre><pre>Anf. 1  SVEN-GÖSTA SIGNELL (s):</pre><pre>Herr talman! Det finns starka skäl till kritik mot\r\n1993 års beslut om investeringar i trafikens\r\ninfrastruktur fram till år 2003, främst därför att det\r\ninte bygger på en helhetssyn på\r\nkommunikationerna i vårt land. I stället för att\r\npresentera en samlad plan för utveckling och\r\nutbyggnad av kommunikationssystemet\r\npresenterar regeringen i realiteten en\r\njärnvägsproposition och en vägproposition. Vi\r\nanser att regeringen inför propositionsarbetet\r\nborde ha utvärderat 1988 års trafikpolitiska beslut\r\noch utifrån denna utvärdering presenterat en\r\nproposition om ett samlat kommunikationssystem i\r\nSverige.</pre><pre>Förutom järnvägar och vägar har också sjöfarten,\r\nluftfarten, posten och telekommunikationerna\r\ningått i en helhet. Mot denna bakgrund är det\r\nbeklagligt att vi socialdemokrater inte har fått\r\ngehör för vårt motionskrav om inriktning på ett\r\nlångsiktigt bärkraftigt transportsystem utan har\r\ntvingats foga en reservation till utskottets\r\nbetänkande.</pre><pre>Om jag har tolkat utskottets ledamöter rätt, är det\r\nväl ändå så att vi alla är överens om att väl\r\nfungerande kommunikationer är av grundläggande\r\nbetydelse för att människor skall kunna leva och\r\narbeta under jämlika villkor i hela landet. En god\r\ninfrastruktur är också en förutsättning för en god\r\nnäringsutveckling liksom tillgång till snabba och\r\nsäkra gods- och persontransporter såväl inom\r\nlandet som till marknader i Europa vilka är en del\r\ni detta system. Det verkar därför ofattbart att det i\r\nden programförklaring som finns i\r\nbudgetpropositionen om framtidens trafiksystem\r\nsaknas förslag om konkreta åtgärder och en analys\r\nav vad EES-avtalet och ett eventuellt kommande\r\nmedlemskap i EU kommer att medföra för\r\ntrafiksektorn.</pre><pre>Budgetpropositionens brister kan nu riksdagen\r\nrätta till genom ett bifall till den socialdemokratiska\r\nreservationen, som innehåller inte mindre än tio\r\nkonkreta punkter om hur ett långsiktigt och\r\nhållbart trafiksystem bör utformas. Låt därför inte\r\nnu av missvisande lojalitet ett dåligt\r\nregeringsförslag bli ett hinder för att vi skall lyckas\r\nuppnå det som vi alla verkar vara eniga om: ett väl\r\nfungerande kommunikationssystem.</pre><pre>Vår bedömning är att det under den kommande\r\ntioårsperioden krävs investeringar i\r\nkommmunikationssystemet i storleksordningen\r\n2 % av BNP. Det gäller vägar och järnvägar men\r\näven sjö- och luftfart inklusive satsning på den\r\nmoderna informationsteknologin,\r\ndatakommunikationer, multimedier m.m.</pre><pre>Vi måste också vara beredda att göra omprövningar\r\nav resursfördelningarna t.ex. mellan vägar och\r\njärnvägar och från de traditionella\r\nkommunikationsslagen till en utbyggnad av\r\ntelekommunikationer, om detta visar sig\r\nnödvändigt. Vår bestämda uppfattning är att det av\r\ndenna anledning behövs en kommission för att\r\nutarbeta en nationell plan för kommunikationerna\r\ni Sverige.</pre><pre>1988 års trafikpolitiska beslut syftade till att uppnå\r\nen helhetssyn på gods- och persontransporter\r\ninkluderande hamnar och sjöfart. Det bör ligga till\r\ngrund för kommissionens arbete.</pre><pre>I utskottets betänkande finns en majoritet för att en\r\nkommission skall tillsättas för att få en samordnad\r\ninvesteringsplanering. Det är beklagligt och\r\nhäpnadsväckande att vi i utskottet inte lyckades bli\r\nhelt överens. Osökt ställer man sig frågan varför\r\nden borgerliga fyrklövern måste reservera sig mot\r\nen kommission. Är det ett behov av att dölja\r\nregeringens ofullständiga proposition, eller är det\r\nett gammalt behov av att vid varje tillfälle markera\r\nen negativ inställning till goda socialdemokratiska\r\nmotionskrav?</pre><pre>Herr talman! Med dessa korta kommentarer vill jag\r\nyrka bifall till reservation nr 1 och i övrigt till\r\nutskottets hemställan.</pre><pre>Anf. 2  KENNETH ATTEFORS (nyd):</pre><pre>Herr talman! Sven-Gösta Signells anförande var\r\nföredömligt kort. Jag skall också fatta mig kort.</pre><pre>Först vill jag bara säga att jag i natt kom tillbaka\r\nfrån Tel Aviv och att jag har med mig en hälsning\r\ntill kammaren från det israelitiska parlamentet.\r\nMan är mycket nöjd med att enskilda riksdagsmän\r\nåker till Israel emellanåt.</pre><pre>Nu gäller det emellertid trafikpolitikens mål. Jag\r\nvill framhäva vissa delar där jag tycker att det är\r\nmycket märkligt att framför allt Moderaterna inte\r\nställer upp. Vi vill alltså förbjuda biltullarna. Innan\r\njag kom in i riksdagen trodde jag att Moderaterna\r\nverkligen var ett parti som var emot den här typen\r\nav straffbeskattning av bilismen, för det är ju vad\r\nbiltullar är.</pre><pre>Vi har en ganska lång motion. Jag skall inte läsa\r\ninnantill ur den. Däremot tar jag fasta på\r\nbetänkandet. Där står det att man bör använda\r\nandra typer av styrmedel i trafikpolitiken i stället\r\nför att straffa ut bilismen, som man försöker göra i\r\ndag.</pre><pre>Vi menar att det behövs tydliga och långsiktiga\r\nspelregler så att den svenska bilindustrin kan arbeta\r\ni en lugn takt. 10 % av Sveriges befolkning är\r\nnämligen beroende av svensk bilindustri. Det\r\nskulle vara märkligt om bilindustrin skulle tvingas\r\nner på knä just i vårt lilla land. Sverige borde väl\r\nvara ett av de sista länderna som inför regler som\r\ngör att den egna bilindustrin slås ut. Vi borde i\r\nstället införa sådana regler som gynnar svensk\r\nbilindustri. I min egen valkrets är faktiskt 40 % av\r\nbefolkningen beroende av bilindustrin. Det här är\r\nviktiga saker, vilket vi framhåller i vår motion.</pre><pre>Så några ord om den samordnade\r\ninvesteringsplaneringen, som Sven-Gösta Signell\r\ntalade om. Vi har en egen motion i det\r\nsammanhanget. Vi tycker att det borde vara\r\nmycket enkelt att slå ihop planeringsavdelningarna\r\npå de olika verken -- Banverket, Vägverket,\r\nLuftfartsverket och Sjöfartsverket -- till en enda\r\nenhet för att på det sättet kunna styra och fördela\r\npengarna på ett förståndigt sätt. Så enkelt är det\r\ndock tydligen inte. Vi får inte stöd av en majoritet.\r\nDärför yrkar vi bifall till vår reservation. Men vi\r\nkommer att stödja utskottets hemställan. Vi\r\nkommer alltså att stödja Socialdemokraternas\r\nmotion som handlar om att en kommission skall\r\ntillsättas. Det är på tiden att vi har en enhetlig syn\r\npå det svenska trafiksystemet.</pre><pre>Emellanåt använder sig kds av följande enkla\r\nbeskrivning: Om man lägger fyra genomskinliga\r\noverheadbilder på varandra -- en med\r\njärnvägsinvesteringar, en med väginvesteringar, en\r\nmed hamnar och en med alla lufthamnar -- ser man\r\nvilka kolossala dubbelinvesteringar som görs i det\r\nhär landet. Det finns ju faktiskt bara 9 miljoner\r\ninvånare i vårt land. Men ibland skulle man kunna\r\ntro att det fanns 20--25 miljoner invånare. Vi måste\r\nskärpa oss litet i det avseendet. Mot den\r\nbakgrunden kommer vi att så att säga följa\r\nutskottet.</pre><pre>Jag har faktiskt försökt att övertala\r\nregeringsrepresentanter att titta på dessa saker för\r\natt vi skulle kunna undvika att det blev så här. Men\r\ndet har jag gått bet på.</pre><pre>När det gäller den elektroniska infrastrukturen är\r\npartierna däremot i hög grad överens. Det måste\r\njag tillstå. Socialdemokraterna och även den\r\nborgerliga sidan är väldigt framåt. I det avseendet\r\nfinns inget speciellt att tillägga.</pre><pre>Jag yrkar bifall till reservationerna 2 och 4.</pre><pre>Anf. 3  KARL-ERIK PERSSON (v):</pre><pre>Herr talman! De trafikpolitiska ståndpunkter som\r\nVänsterpartiet bygger sina krav och motionsförslag\r\npå kan sammanfattas enligt följande:</pre><pre>1.  Kommunikationsstrukturen måste förändras i\r\ngrunden för att miljön skall räddas, samtidigt som\r\nkommunikationsbehoven tillgodoses. Därför\r\nmåste en långsiktig samhällsplanering bidra till ett\r\nminskat behov av gods- och persontransporter.\r\nVarje trafikslag bör bära sina egna\r\nsamhällsekonomiska kostnader.</pre><pre>2.  Frågan om en fungerande kollektivtrafik är en\r\nviktig jämställdhetsfråga. Alla vuxna individer har\r\ninte tillgång till bil. Kvinnor, äldre, barn och\r\nungdomar har ett större behov av en fungerande\r\nkollektivtrafik.</pre><pre>3.  Spårbundna trafiksystem och miljövänliga\r\nsjötransporter skall prioriteras. Vägtrafik, särskilt\r\ntunga landsvägstransporter, och flygtrafiken måste\r\nminskas.</pre><pre>4.  Järnvägsnätet måste byggas ut och rustas upp så\r\natt de behov som Banverket har redovisat kan\r\ntillgodoses.</pre><pre>5.  Regering och riksdag måste agera aktivt för en\r\nsvensk medverkan i en samordnad alleuropeisk\r\njärnvägspolitik. Som ett led i detta arbete behöver\r\ndet nordiska nätet för snabb- och högfartståg\r\nbyggas ut.</pre><pre>Det som sägs i trafikutskottets betänkande om de\r\ntrafikpolitiska målen är motsägelsefullt. Det finns\r\nalltså stora brister här som vi ser saken.</pre><pre>Å ena sidan höjer man bensinskatten. Å andra\r\nsidan planerar man att bygga nya motorvägar.</pre><pre>Å ena sidan vill man minska kväveutsläppen. Å\r\nandra sidan vill man bygga en Öresundsbro. Men\r\ntrafiken på denna kommer att generera höga\r\nkväveoxidutsläpp. På punkt efter punkt är det\r\ntydligt att starka särintressen -- såsom bilindustrin,\r\noljeindustrin och byggföretagen -- styr regeringens\r\nbeslut.</pre><pre>Det är olyckligt att bromsa när det gäller den\r\nmodernisering av samhället med miljöanpassad\r\ninriktning som är nödvändig. Regeringen redovisar\r\noch understryker att ett av de fyra målen\r\nbeträffande luftföroreningarna uppnås. Utsläppen\r\nav svaveloxid, koldioxid och kväveoxid ligger på\r\nhögre nivåer -- ja, långt över vad naturen tål.</pre><pre>Trots detta skriver utskottet att man måste ställa\r\nkrav på ett långsiktigt tänkande, och man\r\nförstärker det hela med tal om ett samlat\r\nåtgärdsprogram för att angripa miljöhoten på bred\r\nfront.</pre><pre>Man kan då fråga sig om det handlar om ett\r\nlångsiktigt tänkande när man skriver som man gör\r\ni betänkandet. I stället skulle jag vilja säga att det\r\nhandlar om ett långsamt tänkande. På punkt efter\r\npunkt redovisar man att uppsatta mål inte uppnås.\r\nMan uppnår alltså bara ett av de fyra mål som har\r\nsatts upp när det gäller miljöutsläppen. Mot den\r\nbakgrunden kan man alltså inte tala om ett\r\nlångsiktigt tänkande.</pre><pre>Det är litet märkligt att man säger att en väl\r\nutbyggd infrastruktur har avgörande betydelse för\r\nSveriges möjligheter till ekonomisk tillväxt.\r\nSamtidigt minskar man ju förutsättningarna för en\r\nlångsiktig utveckling.</pre><pre>Den snabba teknologiska utvecklingen bör i fråga\r\nom de långsiktiga målen för trafikpolitiken\r\nprioriteras på ett annat sätt än som i dag är fallet.\r\nSven-Gösta Signell sade att informationsteknologin\r\ngår framåt. Det är den vägen vi skall gå när det\r\ngäller att skapa bättre förutsättningar för en god\r\ninfrastruktur i vårt land. Vi skall inte välja ökade\r\nsatsningar på nya gigantiska motorvägsprojekt,\r\nvilket förespråkas från regeringshåll.</pre><pre>Utskottet har också diskuterat långsiktigheten i\r\ninfrastruktursatsningarna. Det kommer att bli så\r\natt vi bygger nya gigantiska motorvägar, samtidigt\r\nsom det finns brister i underhåll beträffande\r\nväginvesteringar som redan i dag gäller. Samma sak\r\nkommer att gälla framöver om vi fortsätter med en\r\nutbyggnad av tågtrafiken och samtidigt minskar\r\nanslagen till en upprustning av befintliga\r\njärnvägssträckor. Men de sakerna kommer vi till\r\nsenare i dag i diskussionerna om andra\r\nbetänkanden.</pre><pre>Med detta, herr talman, yrkar jag bifall till mom. 1\r\ni min meningsyttring som är fogad till detta\r\nbetänkande.</pre><pre>Anf. 4  ROLF CLARKSON (m):</pre><pre>Herr talman! Efterkrigstiden har präglats av\r\nbilismens expansion. Den har inneburit en\r\nneddragning av järnvägstrafiken. Sveriges riksdag\r\nhar under efterkrigstiden fattat ett antal\r\ntrafikpolitiska beslut som i grunden egentligen har\r\nvarit järnvägspolitiska. I 1963 års trafikpolitiska\r\nbeslut fastlades konkurrensprincipen inom de olika\r\ntrafiksektorerna. I 1979 års trafikpolitiska beslut\r\nfastslogs att man skulle tänka\r\nmarginalkostnadstekniskt. 1988 års trafikpolitiska\r\nbeslut var i grunden också ett järnvägspolitiskt\r\nbeslut. För min del, och jag hoppas att övriga\r\npartiföreträdare har samma uppfattning, anser jag\r\natt dessa trafikpolitiska beslut fattades med bred\r\nenighet i Sveriges riksdag.</pre><pre>Bilismens expansion har naturligtvis medfört att\r\nlandets vägnät har byggts ut ordentligt. Det\r\nsatsades väldigt mycket på byggandet av järnvägar\r\nde närmaste årtiondena efter andra världskriget.\r\nMånga järnvägar lades också ned. Nu har vi fått en\r\nändrad syn på trafikutvecklingen. Vi har fått ett\r\nmer miljömedvetet tänkande. 1988 års\r\ntrafikpolitiska beslut var i själva verket en satsning\r\npå järnväg. Sedan SJ hade delats upp i ett banverk\r\noch ett åkeriföretag uppdrogs åt åkeriföretaget att\r\nunder några år framöver strukturera om sig till ett\r\nföretagsekonomiskt lönsamt företag.</pre><pre>Därför är det oberättigat av Sven-Gösta Signell att\r\nnu anklaga regeringen för att ha satsat 100\r\nmiljarder på en tioårsperiod utan att ha utvärderat\r\n1988 års trafikpolitiska beslut. Man kan inte göra\r\nen utvärdering förrän strukturomvandlingen är\r\nfärdig. Men det ligger samtidigt fara i dröjsmål. Vi\r\nmåste satsa på järnvägstrafik och vi måste bygga\r\nnya vägar.</pre><pre>Karl-Erik Persson klandrar regeringen och\r\nregeringspartierna för att man bygger motorvägar.\r\nDet gör regeringen av inte annat än\r\ntrafiksäkerhetspolitiska skäl. Man bygger samtidigt\r\nut kollektivtrafiken och satsar på järnvägar. Jag\r\ntrodde att vi var överens -- även med\r\nVänsterpartiet -- om att vi skulle ha ett antal\r\ntransportsektorer i landet med konkurrens inom\r\nvarje sektor och mellan sektorerna på lika villkor.\r\nRiksdagen har också, sedan trafikutskottet tagit\r\ninitiativ till det, uttalat att den vill att regeringen\r\nskall förelägga riksdagen sina planer på\r\ntrafikinvesteringar och trafikplaneringar så att vi\r\nkan yttra oss om dem.</pre><pre>Man har också begärt att regeringen, när den\r\nverkställer riksdagens beslut, återkommer med\r\nrapporter till riksdagen. Det har stärkt riksdagens\r\ninflytande och betydelsen av vårt arbete. Men det\r\nbehöver inte betyda att man skall tillsätta ett antal\r\nkommissioner. Kommissioner och utredningar tar\r\ntid. Som läget är i Sverige i dag när det gäller\r\ninfrastrukturen har vi inte tid med långvariga\r\nkommissioner. Vi måste redan med de befintliga\r\norganen försöka verka långsiktigt.</pre><pre>Jag skall också nämna några ord om Attefors\r\nsyrliga kommentar till oss moderater om att vi går\r\nmed på biltullar. Vi är inte längre ett\r\noppositionsparti. Vi är ett regeringsparti i en\r\nkoalition. Vi tycker inte om biltullar, Kenneth\r\nAttefors. Men i den gemensamma sakens namn får\r\nvi kompromissa. Alla partier här i riksdagen är\r\nvana vid att kompromissa, Socialdemokraterna\r\nockså. Kompromisser betyder ju att man från båda\r\nsidor inte är riktigt nöjd, men inte heller riktigt\r\nmissnöjd. Så är det för oss med biltullar. Vi är emot\r\nhöjda bensinskatter, men vi har fått gå med på det i\r\nsamma kompromissanda. Det är inte så enkelt som\r\nKenneth Attefors säger, att man kan ta fyra stycken\r\nölbackar och stapla dem. Så enkelt är det inte. Det\r\ntrodde jag att Kenneth Attefors och hans\r\npartikamrater hade upptäckt under sina år här i\r\nriksdagen. Att styra landet är en komplicerad,\r\nkänslig och ömtålig uppgift. Det går inte att vara för\r\npopulistisk i det sammanhanget.</pre><pre>Jag tycker att det är ledsamt att\r\nSocialdemokraterna inte uttalar den enighet som ni\r\nunder så många år har haft om vikten av\r\ninvesteringar i infrastrukturen. Jag tycker att det är\r\nledsamt att man inte bekänner sig klarare till att det\r\nskall finnas konkurrens mellan de olika\r\ntrafiksektorerna och inom var och en av dem och\r\natt man med varlig hand skall använda ekonomiska\r\nstyrmedel för att få konkurrens på lika villkor. Jag\r\ntrodde att vi var överens om detta. Det är väldigt\r\nviktigt.</pre><pre>Jag tycker att regeringskoalitionen med stolthet\r\nkan se tillbaka på 1993 års beslut. I det rådande\r\nbesvärliga budgetunderskottsläget beslutade vi att\r\npraktiskt taget 100 miljarder skulle satsas under en\r\ntioårsperiod. Jag skall gärna tillägga att jag hellre\r\nhade sett att man hade kunnat satsa ytterligare\r\nnågra miljarder på underhållet av våra vägar. Men\r\ndet har inte funnits plats för detta i den budget som\r\nregeringen med sin översiktliga position har kunnat\r\ngöra. Men jag hoppas att mer medel i framtida\r\ntrafikpolitiska beslut här i kammaren skall kunna\r\nsatsas på just underhållet av vårt vägnät.</pre><pre>Luftfarts- och sjöfartspolitiken är styrd på ett annat\r\nsätt än vad järnvägs- och vägpolitiken är. Det är\r\nsvårt att utan vidare föra dem under samma hatt.\r\nMen jag vill understryka att regeringen redan har\r\ntillsatt delegationer som samverkar mellan\r\nBanverket och Vägverket i planeringshänseende.\r\nMed de olika delegationer som regeringen har\r\ntillsatt avser den att utforma ett förslag till en\r\nlångsiktig trafikpolitik som kan föreläggas\r\nriksdagen.</pre><pre>Med det yrkar jag bifall till lämpliga delar av\r\nutskottets hemställan samt till vår reservation 3 i\r\ntrafikutskottets betänkande 16.</pre><pre>Anf. 5  KARL-ERIK PERSSON (v) replik:</pre><pre>Herr talman! Rolf Clarkson hänvisar bl.a. till 1988\r\nårs trafikpolitiska beslut. Men vad jag känner till\r\nom 1988 års trafikpolitiska beslut är att det skulle\r\ngöras en utvärdering av det beslutet. Det har inte\r\nskett. Jag förstår att man vill tillsätta en\r\nkommission för att försöka utreda satsningarna till\r\nföljd av 1988 års trafikpolitiska beslut. Var de\r\nriktiga? Fick vi ut det som vi egentligen ville med\r\ndet beslutet? Var delningen av Banverket till ett\r\neget verk under SJ lycklig? Ingenting av detta har\r\nkommit fram i något betänkande sedan dess. Det är\r\nlitet magstarkt att bara hänvisa till tidigare fattade\r\nbeslut när vi inte vet vad dessa pengar egentligen\r\nhar inneburit.</pre><pre>Jag tror inte att det bara är för trafiksäkerheten som\r\nman bygger ut motorvägarna. Enligt de\r\ntrafikmätningar som har gjorts har det kommit\r\nfram att det finns områden där någon trafikökning\r\ninte kommer att ske. Ändå fortsätter man med det\r\ngigantiska motorvägsbyggande som är planerat för\r\nökade transporter. Frågan är egentligen om man\r\nskulle försöka styra över transporterna på ett annat\r\noch miljövänligare sätt och få mer ut av de pengar\r\nsom vi har satsat.</pre><pre>Man kanske skulle kunna se över om man skulle\r\nkunna få mera nytta av pengarna. Som Rolf\r\nClarkson också nämnde är statens kaka inte så stor.\r\nVi har ett stort budgetunderskott. Därför tycker jag\r\natt man skall försöka satsa pengarna på det som\r\nman får ut det mesta möjliga av. Jag är inte säker\r\npå att vi gör det i och med de beslut som nu fattas.</pre><pre>Anf. 6  ROLF CLARKSON (m) replik:</pre><pre>Herr talman! Jag sade redan i mitt anförande från\r\ntalarstolen att vi stod i valet och kvalet mellan att\r\nantingen utreda 1988 års trafikpolitiska beslut eller\r\nomedelbart satsa på såväl järnvägar som vägar.\r\nMan valde av tidsnödsskäl den konkreta\r\nhandlingslinjen. Om vi skulle ha utvärderat 1988\r\nårs trafikpolitiska beslut, hade det tagit sin tid. Det\r\nhar säkert Karl-Erik Persson förståelse för. Det\r\nkanske inte ens varit under denna mandatperiod\r\nsom vi hade kunnat göra de viktiga\r\nframtidssatsningar på 100 miljarder som nu har\r\ngjorts. Det är skäl nog.</pre><pre>I fråga om motorvägarna ger man uttryck för något\r\nslags gammaldags kostigstänkande när man är\r\nmotståndare till motorvägar. Det är inte en enorm\r\nsatsning på motorvägar som vi gör. Det gäller\r\nsträckorna mellan de tre huvudpunkterna i landet:\r\nMalmö--Göteborg--Stockholm. Man sparar i själva\r\nverket människoliv i mycket stor utsträckning och\r\nfår billiga transporter i den mån de går på dessa\r\nmotorvägar.</pre><pre>Med vår satsning på järnvägar och kollektivtrafik i\r\növrigt avlastar vi -- både från persontrafiksynpunkt\r\noch från godstrafiksynpunkt -- trafiken på\r\nmotorvägar och andra vägar genom att vi gör\r\njärnvägstrafiken mer konkurrenskraftig. Glöm\r\ninte, alla järnvägsvänner, att vi satsar ur statskassan\r\nnågonstans runt 6--7 miljarder årligen för att hålla\r\nett järnvägsnät av den typ vi har i gång. Vi gör alltså\r\nen mycket positiv miljöinsats.</pre><pre>Anf. 7  KARL-ERIK PERSSON (v) replik:</pre><pre>Herr talman! Det är inte säkert, Rolf Clarkson, att\r\nman handlar rätt om man handlar snabbt. Därför\r\nmenar jag att det kanske hade varit bättre att titta\r\npå vad 1988 års trafikpolitiska beslut egentligen har\r\ninneburit. Det kanske har inneburit att vi inte hade\r\nbehövt handla så fantastiskt snabbt utan handla\r\nrätt. Det måste vara det man utgår ifrån.</pre><pre>Frågan är om 1988 års trafikpolitiska beslut över\r\nhuvud taget kommer att utredas. Ingen av\r\nregeringspartiernas företrädare har svarat på\r\nfrågan, utan man säger att det gäller att handla\r\nsnabbt. Det är det viktigaste. Vad vi får ut av detta\r\nkan ingen i dag säga. Om man bygger en stor\r\nmotorväg och drar all trafik på den motorvägen\r\nökar miljöbelastningen på den vägsträckan. Det är\r\nkanske bättre att ha bra och trafiksäkra vägar på\r\nflera ställen i landet än en stor motorväg dit all\r\ntrafik kommer att koncentreras. Det är inte säkert\r\natt trafikolyckorna då kommer att minska.\r\nTrafikolyckor händer även på motorvägar. Det var\r\nför inte så länge sedan en stor trafikolycka i södra\r\nSverige på en motorväg. Man undgår inte\r\ntrafikolyckor genom att bygga motorvägar. Det tror\r\njag att Rolf Clarkson håller med mig om.</pre><pre>Anf. 8  ROLF CLARKSON (m) replik:</pre><pre>Herr talman! Jag råkar i en omfattande debatt med\r\nKarl-Erik Persson. Jag fullföljer den av det skälet\r\natt jag för honom hyser en personlig tillgivenhet\r\nsom närmast är gränslös, men det gäller inte hans\r\nåsikter utan hans personliga egenskaper.</pre><pre>Satsningen 1993 med 100 miljarder var en satsning\r\npå trafiksäkerheten, dvs. sparade människoliv och\r\nsparat lidande. Det var också en miljösatsning,\r\nframför allt satsningen på järnvägar som i sina\r\nproportioner, i den mån trafiken är utvecklad, var\r\nmycket stor. Hade vi följt den linje som Sven-Gösta\r\nSignell och Karl-Erik Persson företräder, nämligen\r\natt vi först borde ha tillsatt en kommisssion och\r\nutvärderat och sedan börjat satsa, då hade många\r\ngoda satsningar blivit fördröjda. Vi har naturligtvis\r\ngjort rätt. Medan satsningarna pågår kan de\r\ndelegationer som regeringen har tillsatt, och som\r\nden bereder att tillsätta, göra utvärderingar. Sedan\r\nkan regeringen förelägga riksdagen ett fullödigt\r\nmaterial under kommande år. Det är rätt handlat,\r\ndet är bra gjort, och jag är mycket nöjd med detta.</pre><pre>Anf. 9  KENNETH ATTEFORS (nyd)\r\nreplik:</pre><pre>Herr talman! Först vill jag kommentera detta med\r\nde 100 miljarderna. Jag tycker faktiskt att det är en\r\nbra nivå. Socialdemokraterna föreslog i sin motion\r\n200 miljarder. Det är totalt vansinne. Såvitt jag hört\r\noch fått rapporter staplas det inom Banverket både\r\nräls och allt möjligt på hög, för man kan inte göra\r\nsig av med dem. Det finns inte plats att lägga rälsen\r\npå. 200 miljarder är fantasier. Jag trodde att det var\r\njag som skulle stå för populismen i denna kammare,\r\nmen det är faktiskt Signell och socialdemokraterna\r\nsom tagit över.</pre><pre>Anf. 10  FÖRSTE VICE TALMANNEN:</pre><pre>Repliken gäller inte socialdemokraterna utan\r\ntrafikutskottets ordförande.</pre><pre>Anf. 11  KENNETH ATTEFORS (nyd)\r\nreplik:</pre><pre>Herr talman! Ursäkta mig, herr talman. Jag går\r\ntillbaka till frågan om biltullar. Jag har i alla fall ett\r\nmål med anledning av Rolf Clarksons anförande,\r\noch det är att inte komma i regeringsställning, för\r\ndå måste jag ändra mig för att vara för biltullar. Jag\r\nvill inte vara för biltullar. Jag tycker att det faktiskt\r\när en social olägenhet. Bara de rika kan ta sig till\r\nstan. Socialdemokraterna . . . Ursäkta mig, herr\r\ntalman, nu är jag inne på socialdemokraterna igen.\r\nDet är farligt. Jag måste övergå till ölbackar.</pre><pre>Hur kan man få fyra ölbackar på en\r\noverheadapparat? Det förstår jag inte. Jag undrar\r\nvar vi skall ha dessa ölbackar under sommaren för\r\natt förklara vad vi menar med den ekonomiska\r\nsituationen i Sverige med plus och minus i den\r\nekonomiska balansen. Det är det vi använder\r\nölbackarna till, herr Clarkson.</pre><pre>Det är bättre att välja det näst bästa alternativet,\r\nsom i det här fallet är att tillsätta en kommission.\r\nEftersom vi själva inte kan få igenom vår motion\r\ndär vi vill ha en samordnad\r\ninfrastrukturplanering -- socialdemokraterna har\r\ntydligen tittat på vår motion -- kommer vi att\r\ntillstyrka socialdemokraternas förslag. Vi behöver\r\nen mera samordnad infrastrukturplanering. I dag\r\nfår vi Vägverkets, Banverkets, Sjöfartsverkets och\r\nLuftfartsverkets olika planer och broschyrer olika\r\nutformade. Det är nästan omöjligt för en enskild\r\nledamot att sammanföra dessa och få en vettig\r\növergripande bild av det hela. Därför tycker vi att\r\nnär ärendet presenteras i kammaren skall det redan\r\nvara klart på ett nationalekonomiskt bra sätt.</pre><pre>Anf. 12  ROLF CLARKSON (m) replik:</pre><pre>Herr talman! Jag vill åter understryka att\r\nregeringen tillsätter en kommission för\r\ninformationsteknologisk utveckling. Det är i linje\r\nmed vad Kenneth Attefors och även\r\nsocialdemokraterna har begärt. Men jag påminner\r\nockså om vad jag sade, att regeringen skall styra\r\nlandet. Regeringen skall vara den övergripande\r\ninstans som ser till att det sker en samordning\r\nmellan de olika trafiksektorernas\r\nplaneringsavdelningar. Det är också vad som görs\r\noch som riksdagen har begärt att regeringen skall\r\ngöra och sedan förelägga riksdagen planer för\r\ntrafikpolitikens utveckling i landet.</pre><pre>Det finns en del delegationer redan utnämnda som\r\ngör delinsatser på det trafikpolitiska området. Det\r\nfår räcka med det. Att tillsätta en övergripande\r\ntrafikpolitisk kommission för samordning skulle\r\nenligt min uppfattning fördröja utvecklingen, som\r\nkräver skyndsam handling.</pre><pre>Anf. 13  SVEN-GÖSTA SIGNELL (s)\r\nreplik:</pre><pre>Herr talman! Rolf Clarkson har nu som vanligt på\r\nett mycket skickligt sätt försvarat borgerlig politik.\r\nJag tror inte att någon annan när det gäller\r\ntrafikpolitik på ett så skickligt sätt skulle kunna\r\nförsvara en ofullständig proposition. Rolf Clarkson\r\nhar presenterat propositionen som om den skulle\r\nvara en väldigt stor framgång för svensk\r\ntrafikpolitik. Jag hyser all beundran för Rolf\r\nClarksons sätt att debattera.</pre><pre>Rolf Clarkson sade att flera kommittér skulle\r\nmedföra en fördröjning och att det skulle vara\r\nbesvärligt med kommissioner. Vi har inte krävt\r\nflera vare sig kommittér eller kommissioner, utan vi\r\nkräver att det skall tillsättas en kommission som\r\nparallellt med de satsningar som nu görs skall se till\r\natt det inte blir några felinvesteringar. I mitt\r\nhuvudanförande räknade jag upp vissa punkter där\r\ndet är viktigt med en samordning.</pre><pre>Rolf Clarkson sade att en utvärdering av 1988 års\r\nbeslut skulle innebära en fördröjning och ta lång\r\ntid. Men redan när vi fattade beslutet sade vi att det\r\nskulle utvärderas. Och en sådan utvärdering skulle\r\nväl inte behöva ta så lång tid om den görs parallellt.\r\nSedan kan den utvärderingen användas som\r\nunderlag för kommissionens arbete.</pre><pre>Regeringen föreslår nu att det skall satsas 98\r\nmiljarder. Vi var inte överens om detta. Det skall\r\nerkännas. Vi ville göra mycket större satsningar.\r\nVår målsättning som vi arbetar utifrån är 2 % av\r\nbruttonationalprodukten. Är detta en\r\növerbudspolitik? Nej, tvärtom. Det är viktigt att\r\nsatsa på infrastrukturen under en tid då det är\r\nlågkonjunktur. Det är alla överens om. Vi vet också\r\natt behoven är stora. Rolf Clarkson beklagade ju\r\natt det inte satsas nog mycket när det gäller\r\nunderhåll och drift av vägarna. Vi är nog alla\r\növerens om att det är beklagligt att vägnätet i dag\r\nhåller på att slitas ned så kraftigt och att det inte\r\nsatsas tillräckligt på underhåll.</pre><pre>Rolf Clarkson beklagade också att jag inte erkände\r\natt vi är eniga om trafiken i stort. I mitt\r\nhuvudanförande nämnde jag faktiskt att vi är det.\r\nDet var mot den bakgrunden som jag beklagade att\r\nvi inte kunde enas om en kommission.</pre><pre>Anf. 14  ROLF CLARKSON (m) replik:</pre><pre>Herr talman! Sven-Gösta Signells vänliga ord till\r\nmig i början av hans inlägg gjorde att jag känner\r\nmig mera försonlig i min attityd till vad han senare\r\nsade än vad jag annars hade gjort.</pre><pre>Jag tror att det i själva verket finns en stor samsyn\r\nmellan praktiskt taget alla partier i riksdagen när\r\ndet gäller hur den framtida trafikpolitiken skall\r\nutvecklas. Vad som kan skilja oss är när vi\r\nrespektive ni sitter i regeringsställning och är\r\ntvungna att i större utsträckning än\r\noppositionspartierna beakta de ekonomiska\r\nrealiteterna, och det är vad vi har gjort.</pre><pre>Jag vill upprepa att jag tycker att det är fantastiskt\r\natt en regering med ett budgetunderskott på mer än\r\n200 miljarder över en tioårsperiod likväl satsar\r\nnästan 100 miljarder. Jag tror att Sven-Gösta\r\nSignell i själva verket är mycket nöjd med den\r\nsatsningen.</pre><pre>En kommission skulle nog kunna ha ett\r\npsykologiskt värde för samsynen när det gäller\r\ntrafikpolitikens konkreta utformning. Men\r\nkommissionen skulle kanske också bli en\r\nsidoorganisation till regering och riksdag, som\r\nskulle fördröja utvecklingen. Vi har inte längre råd\r\nmed en sådan fördröjning. Vårt vägnät är utsatt för\r\nen växande kapitalförstöring som det måste göras\r\nnågonting åt, antingen vi befinner oss i opposition\r\neller i regeringsställning. Vi måste se till att detta\r\nrättas till. Men de satsningar som vi har gjort på nya\r\ninfrastruktursområden är berättigade och kloka\r\ninför framtiden. Satsningarna är i grunden gjorda\r\nmed framsynthet och långsiktighet.</pre><pre>Anf. 15  KENTH SKÅRVIK (fp):</pre><pre>Herr talman! Som liberal vill jag vara med och\r\nskapa ett samhälle där människor, idéer och varor\r\nkan resa, förmedlas och transporteras snabbt och\r\neffektivt. Väl utbyggda kommunikationer inom\r\nSverige är nödvändigt för näringsliv och\r\nsysselsättning i alla delar av landet. Resor till och\r\nfrån arbetet, serviceställen och fritidsaktiviteter är\r\nviktiga för ett fungerande vardagsliv. Goda\r\nkommunikationer med utlandet är en förutsättning\r\nför Europasamarbetet. Vid ett EU-medlemskap är\r\ndet viktigt både för oss i Sverige och för\r\nmedborgarna i övriga EU att vi kan erbjuda ett\r\nkommunikationsnät av högsta standard och\r\nkvalitet.</pre><pre>Det är alltid samhället som har ett övergripande\r\nansvar för att kommunikationerna fungerar. Men\r\ndetta faktum hindrar inte att trafikföretagen drivs i\r\nannan regi, tvärtom. Trafiknäringen kännetecknas\r\nfortfarande av alltför många regleringar och\r\nmonopolbildningar.</pre><pre>Folkpartiet liberalerna vill främja konkurrens\r\nmellan trafikföretag för att konsumenternas behov\r\nskall tillgodoses till rimliga priser. Som det ser ut i\r\ndag är priserna inom många transportgrenar alltför\r\nhöga, eftersom konkurrensen är eftersatt.\r\nPrivatiseringarna måste dock genomföras på ett\r\nrimligt sätt, så att konkurrensen främjas och\r\nkostnaderna för statsverket hålls nere.</pre><pre>Även om bilar påverkar miljön i negativ riktning,\r\när bilen oumbärlig i dagens samhälle. Bilen\r\nkommer att så långt vi kan skåda framöver vara det\r\nbästa transportsättet för en stor del av resorna och\r\ngodstransporterna. Åtta av tio persontransporter\r\nföretas av privatbilismen. Det är därför viktigt att\r\ntekniken på bilarna utvecklas så, att de blir mindre\r\nskadliga för miljön i framtiden. Mycket har gjorts,\r\nmen tillverkarna behöver göra ytterligare för att\r\nfrämja utvecklingen på området.</pre><pre>Bilismen kräver dock ett väl fungerande vägnät.\r\nUnder den borgerliga regeringens tid har stora\r\nsummor satsats på att förbättra vägnätet. På många\r\nhåll höjs vägarnas standard och kapacitet nu rejält.\r\nDetta är välkommet, då underhållet av våra vägar\r\neftersattes radikalt under 1970- och 80-talet.\r\nVägarna måste i hela landet hålla en sådan standard\r\natt säkerhet garanteras och att transporter med\r\nt.ex. råvaror kan nå fram till industrin. En god\r\nvägstandard är en förutsättning för att hela Sverige\r\nskall leva och utvecklas. Det är därför viktigt att vid\r\nkommande budgetarbete ställa medel till\r\nförfogande till underhåll och förbättringsarbete till\r\nspeciellt vägnät av lägre kvalitet i Norrlands inland,\r\nDalarna, Värmland och Dalsland.</pre><pre>Herr talman! Det ligger stora värden i ett\r\nvälfungerande och välutbyggt järnvägsnät. I det\r\nbeslut om stora satsningar på infrastruktur som\r\nriksdagen antog våren 1993 satsas det mycket på\r\nnyinvesteringar i järnvägen.</pre><pre>Under 1980-talets högkonjunktur byggdes det upp\r\nflygplatser på många håll runt om i Sverige.\r\nSpeciellt i glesbygden är flygplatserna viktiga för\r\nbygdens överlevnad. Problemet är att många av de\r\nsmå flygplatserna i bl.a. Norrland brottas med stora\r\nekonomiska problem. I många fall är det\r\nkommunerna som äger och driver flygplatserna,\r\noch då kan en olönsam flygplats som är en\r\nnödvändighet för bygden bli en hård belastning för\r\nden kommunala ekonomin. För att dessa\r\nflygplatser, främst i Norrlands inland, skall kunna\r\növerleva är det av största vikt att de kan få del av\r\nnågon form av regionalpolitiskt stöd.</pre><pre>För många regioner runt våra kuster är\r\nfärjetrafiken av stor betydelse. Speciellt Gotland\r\nhar av naturliga skäl anledning att slåss för en\r\nfungerande färjetrafik med Sveriges fastland.\r\nFrågan om Gotlandstrafiken och dess framtid\r\nutreds för närvarande, och det är mycket positivt.\r\nFör Gotland och alla övriga orter i Sverige med\r\nfärjetrafik är trafiken av stor betydelse för bygden\r\noch dess framtid. Färjorna ser till att folk på resa\r\npasserar en ort och är därmed en källa till ökad\r\nturism. Dessutom medför färjetrafiken många\r\nvälbehövliga arbetstillfällen till orten. Det är viktigt\r\natt vi kan bevara och utveckla den svenska\r\nfärjetrafiken.</pre><pre>Herr talman! Att vi har ett bra infrastrukturnät är\r\nen förutsättning för att Sverige även i fortsättningen\r\nskall vara ett land med både en väl utvecklad\r\nvälfärd och livskraftiga företag. Därför är det\r\nangeläget att Sverige också efter den 18 september\r\ni år får en regering med ett stort liberalt inslag som\r\nkan vara en garant för en positiv syn på goda\r\nkommunikationer i hela Sverige och dess farvatten.</pre><pre>Anf. 16  KENNETH ATTEFORS (nyd)\r\nreplik:</pre><pre>Herr talman! Kenth Skårvik började sitt anförande\r\nmed att säga att han var en god liberal. Men jag\r\nmåste tillstå att han talade för hela utskottet. Vi vill\r\nalla ha goda vägar, goda järnvägar, goda\r\nfärjeförbindelser och allting gott. Så jag kan bara\r\ninstämma i det som Kenth Skårvik sade.</pre><pre>Anf. 17  RUNE THORÉN (c):</pre><pre>Herr talman! Centerpartiet ingår som\r\nregeringsparti naturligtvis i den majoritet som står\r\nbakom det framlagda betänkandet. Jag tycker att\r\nRolf Clarkson på ett utomordentligt sätt har\r\nredovisat regeringens och majoritetens\r\nställningstaganden i dessa frågor, bl.a. att det\r\nfortsättningsvis kommer att bedrivas en del\r\nutredningar.</pre><pre>Jag vill understryka vad Rolf Clarkson och många\r\nandra här har sagt om att vår regering inte är till\r\nbara för halva svenska folket utan självfallet för\r\nhela svenska folket. Att vi har en parlamentarism\r\nmed majoritet och opposition är en annan sak.\r\nRegeringen skall vara till för hela Sverige och hela\r\nsvenska folket. Det innebär också att regeringen,\r\nliksom jag hoppas att också den socialdemokratiska\r\nregeringen på sin tid gjorde, läser vad oppositionen\r\nskriver.</pre><pre>Jag säger inte detta därför att jag har särskilt\r\nmycket att anmärka mot det som\r\nsocialdemokraterna har anfört i sin reservation. De\r\nframhåller att det saknas konkreta åtgärder från\r\nregeringens sida. Så är inte fallet. Regeringen har\r\nanmält dessa frågor i propositionen och fortsätter\r\natt arbeta på dem. Socialdemokraterna tar\r\nvisserligen numera, när de är i opposition, fram\r\nsådana här frågor men var mycket dåliga på detta\r\nmedan de själva var i regeringsställning.</pre><pre>För Centerpartiet är trafikpolitikens mål självfallet\r\nmycket viktiga, och vi försöker på olika sätt att\r\npåverka dem i den regering som vi sitter i. Vi har\r\nansvaret för Miljödepartementet, som har hand om\r\nmånga frågor som berör trafiken, och dessa driver\r\nvi mycket hårt. Vi ansvarar också för\r\nJordbruksdepartementet, som handlägger frågor i\r\nanslutning till inriktningen att hela Sverige skall\r\nleva. Via jordbrukssektorn kommer vi i framtiden\r\nkanske också att kunna få fram ett bränsle som skall\r\nkunna ge ganska många positiva effekter. På detta\r\nsätt kan man samtidigt nå två goda syften, dels ett\r\nlevande landskap, dels en bättre miljöpolitik och\r\nbättre bränsle i våra bilar.</pre><pre>Vi har också ansvaret för\r\nArbetsmarknadsdepartementet, som har att driva\r\nen aktiv regionalpolitik, något som också berör\r\nfrågor som gäller de olika trafikslagen.</pre><pre>Herr talman! Den främsta anledningen till att jag\r\nville säga några ord här i kammaren i dag är vissa\r\nfunderingar som framförts dels i propositionen,\r\ndels från oppositionen. Vi kan se att det är svårt att\r\nfå pengarna att räcka. Vi vill bygga järnvägar och\r\nvägar, och vi måste underhålla de järnvägar och\r\nvägar som vi har. Vi kan ha litet olika uppfattningar\r\nom hur detta skall styras.</pre><pre>Det framhålls i propositionen att olika trafikslag\r\nskall bära sina egna kostnader. För någon dag sedan\r\nredovisade Dagens Nyheter skillnaderna mellan\r\nhur lastbilar och personbilar bär sina kostnader. Jag\r\ninstämmer i det av Rolf Clarkson nyss gjorda\r\npåpekandet att vi bygger motorvägar av\r\ntrafiksäkerhetsskäl. På dessa vägar går tunga\r\nlångtradare och stora bussar i långväga trafik. Det\r\när kanske inte riktigt säkert att de borde få gå där.</pre><pre>Jag har ingen patentlösning på hur man skulle styra\r\ndetta, men på sikt måste vi börja fundera över\r\ndenna fråga. Vi kan inte använda järnvägen för att\r\nhämta timmer i skogen eller för andra sådana\r\nuppgifter ute i glesbygden. Där måste vi ha vägar\r\nsom håller för lastbilarnas körning.</pre><pre>En byggare sade för en tid sedan till mig: Om du\r\nvisste hur mycket motorväg vi skulle kunna anlägga\r\nför samma pengar, om vi skulle bygga dem bara för\r\npersonbilstrafik! Genom att man måste bygga för\r\nden tunga trafiken blir de oerhört mycket dyrare.</pre><pre>Vi bör, precis som man gör i vissa andra länder,\r\nbl.a. av miljöskäl, börja fundera över på vilket sätt\r\nvi skall styra den tunga trafiken. Den skall\r\nanvändas där det är nödvändigt, men där så inte är\r\nfallet bör den i stället mer föras över till järnväg. Vi\r\ni Centern tycker att man här förbrukar pengar på\r\nett kanske litet felaktigt sätt.</pre><pre>Räcker då pengarna till allting? Det är fråga om\r\nstora projekt. Ett sådant som har debatterats här\r\nvid många tillfällen är Öresundsbron. Andra är\r\nDennisöverenskommelsen och Adelsohnprojektet\r\ni Göteborg, det som man numera kallar\r\nGöteborgsöverenskommelsen. Jag hittar inte Sven-\r\nGösta Signell bland dem som har haft synpunkter\r\npå och varit tveksamma till dessa oerhört stora\r\nmiljardsatsningar. Fler och fler börjar ha sådana\r\nfunderingar över Öresundsbron, inte bara ur\r\nmiljösynpunkt utan framför allt också ur\r\nekonomisk synpunkt.</pre><pre>Skall vi svenska skattebetalare vara med om att\r\nbetala Öresundsbron? Om det finns pengar kan\r\nman säga att det är bra, men en satsning av\r\nsamhällets medel på detta innebär kanske att man\r\nmåste minska samhällets byggande av vägar i\r\nNorrland, i östra Småland eller på andra håll i\r\nlandet, kanske t.ex. på järnvägsbyggandet. Är det\r\nkanske därför som SSU har sagt nej till\r\nÖresundsbron? Också Broderskapsrörelsen i Sven-\r\nGösta Signells hemlän sade nyligen nej till\r\nÖresundsbron. Kanske är det sådant här som ligger\r\nbakom detta.</pre><pre>Många åkare börjar tala mer om sjöfart än om\r\nÖresundsbron. Detta är även ur deras synpunkt en\r\nkostnadsfråga.</pre><pre>Jag hör inte särskilt mycket av Sven-Gösta Signells\r\npartivänner i diskussionerna om\r\nGöteborgsöverenskommelsen. Den innehåller\r\nutöver många kostsamma vägar som jag och\r\nCentern ifrågasätter också inslag av biltullar. Även\r\npå den punkten är jag litet bekymrad. Snart finns\r\ndet kanske ingen kvar som tycker om biltullar.\r\nModeraterna sade nyss att de inte gör det, och inte\r\nheller nydemokraterna gör det.</pre><pre>Vi har från Centerns sida i och för sig ställt oss\r\nbakom någon form av bilavgifter, om de används\r\nför att styra trafiken, men så skall man inte göra i\r\nGöteborg. Det kommer inte att finnas något annat\r\nalternativ för genomfartstrafiken än E 6.\r\nBilavgifter blir då inget styrinstrument. De kan inte\r\nheller användas för att betala byggandet av den nya\r\nE 6 -- den skall betalas på annat sätt.</pre><pre>Vi tycker att detta är fel och har därför sagt nej till\r\nbiltullar i Göteborg. Vi har däremot i\r\nStorstadstrafikkommittén, den s.k. Storken, sagt ja\r\ntill styrinstrument syftande till att leda trafiken in i\r\nGöteborg eller in i Stockholm. Vi kan tänka oss ett\r\nsådant styrinstrument t.ex. för att betala en ny väg\r\nför direkt genomfartstrafik någonstans, t.ex. vid\r\nSvinesund. Man kan alltså fundera på sådana\r\nalternativ, men det är inte säkert att de är de bästa.</pre><pre>Det börjar uppstå en reaktion ute i landet, som jag\r\nsjälv som politiker men även övriga här i kammaren\r\nbör fundera över, mot att vi uppifrån bestämmer\r\nom allting. Låt mig ge några exempel.</pre><pre>Det börjar uppstå vissa tveksamheter omkring\r\nnågra motorvägsbyggen, bl.a. om riksväg 40 och\r\nom E 45. Det är viktigt att Vägverket ytterligare\r\npenetrerar dessa projekt.</pre><pre>Ett annat projekt som förekommit i media gäller\r\nriksväg 50 från Örebro till Jönköping. Man har sagt\r\natt det skall vara en 13 m bred 110-kilometersväg.\r\nInte bara miljövänner utan även kommuner börjar\r\nnu säga att de skulle kunna tänka sig en något\r\nsmalare väg och då även att ändra den nuvarande\r\nvägen. Man skulle också kunna tänka sig att vid\r\nOmberg och Tåkern, i ett mycket vackert område,\r\nha en högsta hastighet om 90 km i timmen. Man\r\nsäger dock att det inte är möjligt, eftersom ni där\r\nuppe har beslutat att det skall vara en 13 m bred\r\n110-kilometersväg.</pre><pre>Jag tror inte att tanken bakom trafikpolitikens mål\r\nvar att allt skulle bestämmas så exakt. Om man\r\ntycker att det är rimligt med en något smalare väg\r\nförbi Omberg och Tåkern och med en något lägre\r\nhastighet, tror jag att det är ganska klokt att\r\ntillgodose sådana önskemål. Det gäller framför allt\r\nom vi, vilket jag hoppas, i framtiden kommer att\r\nstyra över mera av främst den tunga trafiken till\r\njärnväg.</pre><pre>Herr talman! Detta var några allmänna synpunkter\r\npå trafikpolitiken som jag menar att vi är tvungna\r\natt ta till oss när vi fortsätter diskussionerna om hur\r\nvi skall få pengarna att räcka till såväl vägar som\r\njärnvägar. Jag tror inte att vi kan undvika sådana\r\nställningstaganden, oavsett om vi sitter i majoritet\r\neller i minoritet. Det viktiga är att vi ser till\r\nhelheten i trafiksammanhangen.</pre><pre>Anf. 18  SVEN-GÖSTA SIGNELL (s)\r\nreplik:</pre><pre>Herr talman! Rune Thorén tar upp Öresundsbron,\r\nDennispaketet och Göteborgsöverenskommelsen,\r\nmen det är ju inte dem vi diskuterar nu. Har han\r\nnågra frågor om de projekten, måste det väl vara\r\nfel att ställa dem till oppositionen. Ni har ju en\r\nregering i alla fall. Även om Rune Thorén har\r\nsamma uppfattning som jag, att det är en mycket\r\nsvag regering, och han därför inte vill prata med\r\nden, är det väl en annan sak. Det får inte hindra att\r\nRune Thorén tar kontakt med regeringen.</pre><pre>När man lyssnar på Rune Thorén, får man\r\nuppfattningen att det skulle vara Centern som är\r\npådrivande i trafikfrågor här i landet och att\r\nCentern skulle försvara landsbygden och\r\nglesbygden. Jag tror att många har samma\r\nuppfattning som jag därvidlag. Vi uppfattar i stället\r\nCentern för närvarande som mycket passiv och att\r\nni sväljer allt som kommer från\r\nKommunikationsdepartementet. Även om ni gör\r\nuttalanden ute på möten, så sväljer ni praktiskt\r\ntaget allting när ni kommer till riksdagen.</pre><pre>Jag vill nu ge Rune Thorén en chans att tala om vilka\r\nfrågor som Centern har drivit till förmån för\r\nlandsbygden och glesbygden och som andra\r\npartier -- säg gärna Socialdemokraterna då -- inte\r\nhar varit med på.</pre><pre>Är det bolagiseringen av Posten som Rune Thorén\r\nsyftar på? Var det någonting som var bra för\r\nSveriges landsbygd och glesbygd?</pre><pre>Var det frågan om köp av olönsam järnvägstrafik\r\nsom Rune Thorén syftade på? Tjänade landsbygden\r\noch glesbygden på att det inte satsades mer pengar,\r\nnär vi ville köpa olönsam trafik för några kronor\r\nmer?</pre><pre>Är det avregleringen av flyget som har varit bra för\r\nde mindre orterna? Eller vad är det för någonting?</pre><pre>Jag lovar att jag med mycket stort intresse skall ta\r\ndel av de svar som Rune Thorén ger. Vilka frågor är\r\ndet som Centern har drivit på och där vi har varit\r\nmotståndare? I vilka frågor har ni gjort någonting\r\nsom har varit bättre för landsbygd och glesbygd?</pre><pre>Anf. 19  RUNE THORÉN (c) replik:</pre><pre>Herr talman! Jag ber om ursäkt. Jag trodde faktiskt\r\natt Öresundsbron, Dennisöverenskommelsen och\r\nGöteborgsöverenskommelsen tillhörde\r\ntrafikpolitikens mål. Herr talmannen får rätta mig,\r\nom de projekten skulle ha mindre med denna fråga\r\natt göra än Postens bolagisering, som\r\ntrafikutskottets ordförande nu tar upp och ställer\r\nen fråga till mig om.</pre><pre>Det är självklart att en Öresundsbro, som kanske\r\nkommer att kosta de svenska skattebetalarna 30\r\nmiljarder kronor, Dennisöverenskommelsen som\r\nockså kommer att kosta miljarder för\r\nskattebetalarna både här i Stockholm och i landet i\r\növrigt, liksom Göteborgsöverenskommelsen\r\nkommer att göra, påverkar övriga landet. Det är\r\nprecis den diskussionen vi håller på att föra här nu,\r\nhur vi skall få pengarna att räcka.</pre><pre>Vem kommer i första hand att få lida av\r\nsatsningarna på Öresundsbron, Dennispaketet och\r\nGöteborgsöverenskommelsen? Jo, det är\r\nglesbygden som kommer att få göra det. Pengarna\r\nkommer inte att räcka.</pre><pre>Dessutom vill jag säga att Sven-Gösta Signell följer\r\nväl med både i etermedia och i tidningar. Är det\r\nhelt obekant att Centerpartiet har haft en del\r\nuppfattningar inom regeringen i\r\nÖresundsbrofrågan, att den proposition som har\r\nkommit om Dennisöverenskommelsen inte saknar\r\nCenterprägel och att det naturligtvis är så med\r\nGöteborgsöverenskommelsen också?</pre><pre>Vi arbetar såväl lokalt som i regeringen och i\r\nriksdagen i de här frågorna. Det gör vi därför att vi\r\ntror att det därmed blir en bättre miljö och en bättre\r\ntrafik i Stockholm och i Göteborg men också bättre\r\ni landet i övrigt. Likadant är det när det gäller\r\nÖresundsbron. Vi tror att det som vi arbetar för blir\r\nbättre för landet. I likhet med en mängd åkare tror\r\nvi också att det därmed blir en bättre trafik även\r\ninternationellt.</pre><pre>Anf. 20  SVEN-GÖSTA SIGNELL (s)\r\nreplik:</pre><pre>Herr talman! Jag vet inte om det beror på min\r\ndåliga fattningsförmåga, men jag hade väldigt svårt\r\natt i Rune Thoréns replik hitta något svar på de\r\nfrågor jag ställde. Jag vet inte om någon annan fick\r\nnågon klarhet i fråga om Centerns insatser till\r\nförmån för landsbygd och glesbygd.</pre><pre>Rune Thorén talade återigen om Öresundsbron,\r\nGöteborgsuppgörelsen och Dennispaketet, och\r\nhan riktade på nytt kritik mot Socialdemokraterna.\r\nJag upprepar för Rune Thorén: Landet har en\r\nregering, där Socialdemokraterna inte ingår.\r\nVarför vänder Rune Thorén sig till oss i de här\r\nfrågorna? Visst har han rätt att diskutera de\r\nfrågorna -- jag har inte påstått något annat -- men\r\nvarför gå in så intensivt just i dem, när vi diskuterar\r\nen del andra saker?</pre><pre>Jag behöver kanske inte upprepa frågorna till Rune\r\nThorén, men jag gör det ändå för säkerhets skull.</pre><pre>I vilka frågor har Centern drivit uppfattningar som\r\nhar varit mer landsbygds- och glesbygdsinriktade\r\nän övriga partiers -- säg gärna Socialdemokraterna?</pre><pre>Var det köpet av nattrafik till Norrland, som ni inte\r\nville vara med på?</pre><pre>Är det bolagiseringen av Posten? Det hör inte hit,\r\nsäger Rune Thorén. Jo, frågan gällde om det var till\r\nfördel för landsbygden och glesbygden.</pre><pre>Har avregleringen av flyget varit till fördel för de\r\nmindre orterna?</pre><pre>Det är detta jag har frågat om, Rune Thorén. Kan vi\r\ninte ta debatten om Göteborgsöverenskommelsen,\r\nDennispaketet och Öresundsbron när dessa frågor\r\nkommer upp i riksdagen vid ett senare tillfälle? Ge\r\nmig nu svar på de frågor som jag har ställt!</pre><pre>Anf. 21  RUNE THORÉN (c) replik:</pre><pre>Herr talman! Jag har blivit beskylld många gånger,\r\ninte bara av Sven-Gösta Signell utan även av andra,\r\nför att tala för fort. Det är möjligt att jag gjorde det\r\ni mitt förra inlägg och att det var därför\r\ntrafikutskottets ordförande inte riktigt ville hänga\r\nmed. Jag skall försöka ta det litet lugnare.</pre><pre>Om 100 miljarder kronor satsas på det svenska\r\nvägnätet och järnvägsnätet, då är det tänkt från\r\nYstad till Haparanda. Öresundsbron börjar i\r\nSverige och går över till Danmark.\r\nDennisöverenskommelsen omfattar vägar i\r\nStockholm och Göteborgsöverenskommelsen\r\nvägar i Göteborg. Pengarna till detta tas av de 100\r\nmiljarderna, och då räcker inte pengarna även till\r\nvägar på landsbygden och i glesbygden.</pre><pre>När Socialdemokraterna satt i majoritet hade de\r\ninte ens pengar så att det räckte till Inlandsbanan.\r\nDet avsatte vi ändå från den borgerliga sidan. Vi\r\nvill alltså göra satsningar.</pre><pre>Pointen i mitt svar till Sven-Gösta Signell var: Kan\r\nman spara in på satsningarna i våra\r\nstorstadsområden, blir det mer pengar över till\r\növriga landet, utan att det -- som jag ser det och\r\nsom Centern ser det -- blir någon sämre miljö eller\r\nsämre trafik.</pre><pre>Jag gav, herr talman, en eloge till Sven-Gösta\r\nSignell. Det som står i Socialdemokraternas\r\nreservation på de punkterna har jag ingenting\r\nemot. Jag tycker att det är bra. Men ni har inte visat\r\ntidigare och har fortfarande inte gjort det, hur ni\r\nvill spara på de andra satsningarna. Det är därför\r\nSven-Gösta Signell försöker springa ifrån mina\r\ninvändningar och skylla på att han inte fattar vad\r\njag säger. Jo då, det gör Sven-Gösta Signell, men\r\nhan vill inte erkänna det.</pre><pre>Anf. 22  KENNETH LANTZ (kds):</pre><pre>Herr talman! Att vi är inne i en satsning på\r\ninfrastruktur råder det ingen som helst tvekan om.\r\nRegeringspartierna visar gång på gång att vi menar\r\nallvar med att bygga ett långsiktigt och bärkraftigt\r\ntransportsystem. Det är ett transportsystem som ur\r\nmiljösynpunkt kommer att vara hållbart, och vi\r\nställer krav på att det inte får ge några långsiktigt\r\nbestående skador, varken på människor, natur,\r\nkultur eller miljö och klimat.</pre><pre>Att det behövs en samordning av olika\r\ntransportslag inser vi i dag, då vi konstaterar att\r\nman ibland satsar på enskilda projekt utan att ta\r\nvara på samordningseffekterna.</pre><pre>För att vi skall kunna förbättra miljöläget i vårt land\r\noch utmed våra kuster krävs en samlad bild av hela\r\ntrafikflödet. Att erbjuda trafikanterna kollektiva\r\nresalternativ måste bli en självklar inriktning på\r\nvårt byggande av infrastruktur. Detta är möjligt\r\nt.ex. genom att man erbjuder p-platser i anslutning\r\ntill stationer och genom att byte av transportslag\r\nförenklas för kollektivresandet. Ett lysande\r\nexempel på detta är vår för inte så många år sedan\r\ninvigda stationsbyggnad i Helsingborg.</pre><pre>Herr talman! För oss kristdemokrater är det viktigt\r\natt arbetet med skatteväxling får en fortsättning\r\näven inom trafiksektorn. Genom att skatteväxla\r\nkan beskattningsbördan flyttas från arbete till\r\nändliga resursuttag. Detta måste även gälla våra\r\ntransporter. Alltför ofta missbrukar vi fossila\r\nbränslen genom fartyg, bilar och flyg. Det måste gå\r\natt tänka i helt nya banor. Det måste gå att skapa\r\nhelt nya transportmodeller. Därför är det\r\nsynnerligen viktigt att regeringens utredning\r\ninväntas. Vi måste enas om att det är viktigt att vi\r\nfår fram svar på våra frågor om framtida\r\ntransportrationaliseringar.</pre><pre>Signell var förvånad över att vi inte stöder det\r\nuttalande som gjordes om en kommission. Det\r\nfanns tillfälle för socialdemokraterna att ta upp\r\nfrågan i ett tidigare skede, då man hade\r\nregeringsmakten. Nu vet vi emellertid genom\r\npropositionen att det aviserats ett\r\nutredningsarbete. Vi förutsätter att regeringen\r\nåterkommer med klara ställningstaganden.</pre><pre>Vi kristdemokrater har vid flera tillfällen visat att vi\r\nsåväl här i riksdagen som i regeringen satsar på\r\nmiljö vad gäller all transport. Det är inte minst\r\nviktigt att det t.ex. görs en fortsatt satsning på och\r\nforskning om säkrare transporter av farligt gods.\r\nDet borde kunna ske klara förbättringar och uppstå\r\nsamordningseffekter på samtliga transportområden\r\nnär det gäller farligt gods.</pre><pre>Regeringens satsning på långsiktiga och bärkraftiga\r\ntransportsystem måste också leda till att t.ex.\r\nkemiindustrin känner en större trygghet och\r\nförståelse för transporterna. Vi känner alla till att\r\nen växande mängd farligt gods transporteras i vårt\r\nland. Transporterna måste bli betydligt säkrare.</pre><pre>Herr talman! Avslutningsvis vill jag konstatera att\r\nregeringens satsning för att nå trafikpolitikens\r\nlångsiktiga mål har en klok inriktning.</pre><pre>Anf. 23  SVEN-GÖSTA SIGNELL (s):</pre><pre>Herr talman! Jag har begärt ordet för anförande\r\ndärför att jag inte hade någon replikrätt på Rune\r\nThoréns anförande.</pre><pre>Jag vill gärna säga till Rune Thorén att jag har fattat\r\nde svar som gällde Öresundsbron,\r\nGöteborgsuppgörelsen och Dennispaketet. Jag har\r\nockså tagit del av hans kritik av förslaget om 110\r\nkilometer i timmen som högsta hastighet på riksväg\r\n50. Riksdagen bestämmer i och för sig inga\r\nhastighetsgränser, men jag har fått klart för mig allt\r\ndetta.</pre><pre>Jag har frågat en del av kollegerna, och det är inte\r\nbara jag som har misslyckats. Jag har inte lyckats\r\natt uppfatta något svar från Rune Thorén på de\r\nkonkreta frågor jag ställde om Posten,\r\navregleringen av flyget och nattågstrafiken på\r\nNorrland. Är besluten till fördel för landsbygd och\r\nglesbygd?</pre><pre>Jag ger nu Rune Thorén ytterligare en chans. Han\r\nhar rätt till replik på mitt anförande. Ta chansen\r\noch svara! Det skulle vara litet underligt för dem\r\nsom kommer att läsa protokollet att se att jag inte\r\nhar fått något svar på dessa frågor. Jag tror att\r\nmånga är intresserade av det.</pre><pre>Jag lovar som jag sade tidigare att med stort\r\nintresse följa upp det svar som Rune Thorén\r\nkommer att lämna. Jag har bara tagit upp tre\r\npunkter. Har besluten varit till fördel för\r\nlandsbygden och glesbygden? Jag vädjar till Rune\r\nThorén om ett svar. Börja inte att skälla på\r\nsocialdemokraterna om Öresundsbron,\r\nGöteborgspaketet och Dennispaketet! Rune\r\nThorén bör hålla sig till mina frågor.</pre><pre>Anf. 24  GEORG ANDERSSON (s):</pre><pre>Herr talman! Jag har också en fråga till Rune\r\nThorén.</pre><pre>I debattens hetta kan ett och annat förfluget\r\npåstående komma. Men Rune Thorén gjorde ett\r\npåstående som låg mer än lovligt långt utanför\r\nsanningens råmärken. Han påstod att\r\nÖresundsbron skulle kunna komma att kosta\r\nskattebetalarna 30 miljarder.</pre><pre>Nu vill jag veta på vilket underlag Rune Thorén\r\ngrundar det påståendet. Är det inte så att Rune\r\nThorén och en del andra motståndare till bron\r\nanvänder de grövsta lögner och tillmälen för att\r\nfördunkla all sanning i denna fråga?</pre><pre>Rune Thorén har ju suttit i riksdagen och vet att\r\nÖresundsbron skall finansieras av trafikanterna\r\nmed trafikantavgifter. Han vet hur\r\nkostnadskalkylen ser ut. Han har fått information\r\nav konsortiet, som har gjort upprepade noggranna\r\nkostnadsanalyser.</pre><pre>Påståendet om 30 miljarder är fel. Skattebetalarna\r\nskall inte finansiera Öresundsbron, utan det skall\r\nske med trafikantavgifter.</pre><pre>Jag tycker att det skulle rensa debatten om Rune\r\nThorén ville ta tillbaka påståendet och erkänna att\r\ndet var felaktigt. Jag kräver det. Om förtroendet\r\nför politiken och politiker skall kunna upprätthållas\r\nfår vi inte ägna oss åt buskpropaganda. Det kan\r\nhända att den går hem ute i buskarna där man inte\r\nhar sakkunskap, men här finns ju sakkunskapen.\r\nRune Thorén har tagit del av sakinformationen.</pre><pre>Det är höjden av fräckhet att försöka få in ett\r\npåstående om att skattebetalarna skulle komma att\r\ndrabbas av en nota på 30 miljarder för\r\nÖresundsbron i protokollet -- som något slags\r\nbestående sanning. Hur skall man kunna få en\r\nvettig debatt om stora och viktiga frågor om man\r\ninte har högre ambitioner än vad Rune Thorén\r\nådagalägger när det gäller att informera och lämna\r\nsakinformation?</pre><pre>Jag uppmanar än en gång Rune Thorén att också\r\nklart och entydigt ta avstånd från detta påstående\r\nnär han svarar på Sven-Gösta Signells frågor.</pre><pre>Anf. 25  RUNE THORÉN (c) replik:</pre><pre>Herr talman! Även Sven-Gösta Signell åhörde den\r\nkammardebatt som hölls då vi antog förslaget om\r\nbolagisering av Posten.</pre><pre>Anf. 26  FÖRSTE VICE TALMANNEN:</pre><pre>Denna replik gäller Georg Anderssons anförande.</pre><pre>Anf. 27  KARL-ERIK PERSSON (v):</pre><pre>Herr talman! Jag skall inte blanda mig i debatten\r\nom Öresundsbron, men jag har en fråga till\r\nKenneth Lantz.</pre><pre>Han berömmer regeringens satsningar på\r\nmiljöpolitiken inom transportsektorn. Enligt\r\nbudgetpropostitionen uppnår man ett enda mål av\r\nfyra när det gäller luftföroreningar. Man måste då\r\nfråga sig om det är ett bra miljömål som\r\nKommunikationsdepartementet har uppnått.</pre><pre>Anf. 28  KENNETH LANTZ (kds) replik:</pre><pre>Herr talman! De satsningar som\r\nKommunikationsdepartementet presenterar för\r\nsamtliga transportslag i vårt land är klart\r\nmiljövänliga. Det råder ingen tvekan om att\r\nKommunikationsdepartementet verkligen har gjort\r\nsatsningar på miljön under denna mandatperiod.</pre><pre>Anf. 29  KARL-ERIK PERSSON (v) replik:</pre><pre>Herr talman! Kenneth Lantz kan inte slingra sig\r\nifrån frågan.</pre><pre>Regeringen skriver i budgetpropositionen att ett\r\nenda mål av fyra uppnås beträffande\r\nluftföroreningar. Är detta en bra miljöpolitik för\r\ntransportsektorn? Det var frågan. Vad regeringen\r\ngör för övrigt när det gäller transportslagen har jag\r\ninte talat om.</pre><pre>Det är ett enda mål som uppnås. Det står tydligt\r\noch klart att läsa i budgetpropositionen. Om\r\nKenneth Lantz inte tror mig kan han få säker\r\nsakkunskap av trafikutskottets tjänstemän. De kan\r\nvisa var det står i budgetpropositionen.</pre><pre>Anf. 30  RUNE THORÉN (c):</pre><pre>Herr talman! Utöver de frågor som Sven-Gösta\r\nSignell ställde i senaste inlägget hade han även\r\ntidigare frågor. Han frågade: Vad har Centerpartiet\r\ngjort för den svenska landsbygden och för\r\nglesbygden?</pre><pre>Centerpartiet står självfallet bakom det paket som\r\nregeringen har lagt fram när det gäller både\r\njärnvägar och vägar, och som omfattar upp till 100\r\nmiljarder kronor. Vi vet, och det vet även Sven-\r\nGösta Signell, att vi i Centern genom åren mycket\r\nstarkt har slagits för bl.a. beläggning av grusvägnät\r\nosv. Sven-Gösta Signell kan också under den\r\nregeringsperiod då vi i Centern har varit med och\r\ndelat ansvaret följa de insatser som har gjorts inte\r\nminst på arbetsmarknaden för att öka på anslag för\r\natt bl.a. förbättra på många håll i den svenska\r\nglesbygden.</pre><pre>Herr talman! Jag ber om ursäkt för att jag glömde\r\nav mig i mitt förra anförande. Jag ville rikta mig till\r\nSven-Gösta Signell. Sven-Gösta Signell hörde väl\r\nanförandet av Elving Andersson, som hade att föra\r\ntalan inte bara för Centerpartiet utan även för\r\nutskottet i frågan om Postens bolagisering?</pre><pre>Vi i Centern har ställt som krav att man skall kunna\r\nge en bra service i den svenska glesbygden även när\r\nPosten har bolagiserats. Vi skulle aldrig ha gått med\r\npå en bolagisering om vi trott att det därmed skulle\r\nblir stora försämringar ute i den svenska\r\nglesbygden. Detta ligger i det krav som vi har ställt.</pre><pre>Det är inte jag som har kommit fram till 30\r\nmiljarder, Georg Andersson. Det man säger i\r\ntidningsuppgifter är att det finns risk för att det kan\r\nbli fråga om det beloppet för de svenska\r\nskattebetalarna. Jag tror heller inte för egen del att\r\nman skulle behöva komma upp i den summan i\r\nskattemedel. Det skulle i så fall betyda att det inte\r\ntas ut några avgifter alls. Tanken bakom är ju att\r\ndet skall bli avgifter på Öresundsbron.</pre><pre>Jag tror att det är lika viktigt att Georg Andersson\r\nfrågar sig om Öresundsbron,\r\nDennisöverenskommelsen och\r\nGöteborgsöverenskommelsen: Var finns den\r\npolitiker som kan garantera att inget av det jag nu\r\nnämner kommer att kosta de svenska\r\nskattebetalarna pengar?</pre><pre>Det som är viktigt när vi diskuterar dessa frågor är\r\natt vi försöker att minska de s.k. betongprojekten\r\noch kostnaderna för dem för att i stället få ut mer\r\nmedel i Sverige som helhet. Det är därför som vi\r\nfrån Centerpartiet för den debatten när det gäller\r\ndessa frågor -- Öresundsbron, Dennispaketet och\r\nGöteborgsöverenskommelsen.</pre><pre>Anf. 31  GEORG ANDERSSON (s):</pre><pre>Herr talman! Det var inte mycket till svar. Rune\r\nThorén stod här nyss och sade att Öresundsbron\r\nkommer att kosta skattebetalarna 30 miljarder. När\r\njag frågar varifrån han hämtar den uppgiften och\r\nvar i avtalet det finns sådana indikationer säger\r\nhan: Det är inte jag som har sagt det.</pre><pre>Det var precis vad Rune Thorén sade. Nu hänvisar\r\nhan till att ''man'' sagt detta. Vilken ''man''? Jag\r\nkänner ingen annan ''man'' här i kretsen än Rune\r\nThorén som just nu har sagt att Öresundsbron\r\nkommer att kosta skattebetalarna 30 miljarder. Om\r\nen framträdande ledamot i trafikutskottet lyssnar\r\npå rykten och allmänna påståenden och saluför\r\ndem här måste faktiskt ledamoten i trafikutskottet\r\nta ansvar för vad han säger.</pre><pre>Rune Thorén vet att Öresundsavtalet bygger på att\r\nprojektet skall finansieras av trafikantavgifter. Det\r\nfinns en överenskommelse med den danska\r\nregeringen, godkänd av parlamenten i de båda\r\nländerna. Alla kalkyler som har gjorts på ett seriöst\r\nsätt pekar på att detta är fullt möjligt och att\r\nskattebetalarna inte skall drabbas av denna\r\nkostnad.</pre><pre>Om nu Rune Thorén tvivlar på detta är han fullt\r\nberättigad att hysa tvivel. Men lösa påståenden om\r\n30 miljarder i kostnader för skattebetalarna\r\nförstärker naturligtvis den motpropaganda som på\r\nosakliga grunder angriper detta projket. Det vore\r\nsnyggt av Rune Thorén att ordentligt ta avstånd från\r\nsådana påståenden.</pre><pre>Anf. 32  SVEN-GÖSTA SIGNELL (s):</pre><pre>Herr talman! Rune Thorén redovisade här att\r\nCentern sitter med i regeringen och ställer upp på\r\nden proposition som har lagts fram och de förslag\r\nsom finns om utbyggnader av vägar och järnvägar.\r\nDet är vi fullt överens om.</pre><pre>Han säger att Centern har slagits för grusvägar. Jag\r\nfrågar mig än en gång om Centern har slagits mer\r\nän de andra politiska partierna. Jag vet inte något\r\nav de andra borgerliga partierna som har gått emot\r\ndetta. Vi socialdemokrater har inte gjort det. Det\r\när en fråga där vi är överens om de satsningar som\r\nhar gjorts.</pre><pre>Nu gav Rune Thorén svar på en av de tre konkreta\r\nfrågor som jag ställde. Den gällde Posten. Rune\r\nThorén sade att jag borde ha lyssnat på Elving\r\nAndersson. Ja, det gjorde jag. Jag hade en debatt\r\nmed Elving Andersson i kammaren om just Posten.\r\nDet jag då kritiserade var att det inte gavs någon\r\ngaranti för att man skulle kunna bevara en ordentlig\r\npostservice i hela Sverige. Det sägs att alla\r\nmänniskor skall ha postservice. Men vi är mycket\r\ntveksamma till under vilka förhållanden\r\nverksamheten kommer att bedrivas i bolaget.</pre><pre>Om nu Rune Thorén tvivlar på mig i detta fall tycker\r\njag att han kan fråga sin, för tillfället, bisittare i\r\nbänken Tage Påhlsson, som kan dessa frågor och\r\nsom också är partivän. Fråga honom vad han har\r\nför uppfattning i dessa frågor! Kan jag också få svar\r\npå de två andra frågor jag ställde, Rune Thorén, om\r\nnattrafiken och avregleringen av flyget? Till vilken\r\nfördel har det varit för svensk landsbygd och\r\nglesbygd?</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>6 §  Överstyrelsen för civil beredskap</pre><pre>Föredrogs</pre><pre>trafikutskottets betänknade</pre><pre>1993/94:TU1 Överstyrelsen för civil beredskap\r\n(prop. 1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 10 §).</pre><pre>7 §  Viss internationell verksamhet</pre><pre>Föredrogs</pre><pre>trafikutskottets betänkande</pre><pre>1993/94:TU12 Viss internationell verksamhet\r\n(prop. 1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 10 §).</pre><pre>8 §  Banverket m.m.</pre><pre>Föredrogs</pre><pre>trafikutskottets betänkande</pre><pre>1993/94:13 Banverket m.m. (prop. 1993/94:100\r\ndelvis).</pre><pre>Anf. 33  JARL LANDER (s):</pre><pre>Herr talman! Så är det dags att fortsätta\r\ndiskussionen från år 1988. Det var ju i och med 1988\r\nårs trafikpolitiska beslut som den verkliga\r\nsatsningen på jänvägstrafik gjordes här i landet. I\r\nslutet på 1980-talet låg investeringsnivåerna på ca\r\n600 miljoner kronor om året. Nu är vi uppe i nivåer\r\npå drygt 6 000 miljoner i nyinvesteringar i\r\njärnvägssystemet. Mätt per capita betyder detta att\r\nSverige i dag är ett av de främsta länderna i Europa\r\nvad gäller investering i järnvägar.</pre><pre>Järnvägstrafiken har, i motsats till många andra\r\ntrafikslag, fortfarande stora\r\nutvecklingsmöjligheter. Det gäller både i fråga om\r\natt höja hastigheterna och möjligheterna att öka\r\ntransportkapaciteten. Dessa omfattande\r\ninvesteringar motiveras också av de krav som vi\r\nställer på hushållningen av miljön och\r\nhushållningen med resurser, och som riksdagen\r\ntidigare uttalat sig om. Det gör att vi måste fortsätta\r\natt sträva efter att överflytta ytterligare person- och\r\ngodstrafik till järnvägen.</pre><pre>Vi beslöt i denna kammare under förra riksmötet\r\nom treåriga planeringsramar för Banverkets\r\ninvesteringar i spårnätet. Vi socialdemokrater står\r\nfast vid att det behövs nyinvesteringar i\r\nstorleksordningen 45 000 miljoner kronor under\r\nden nu pågående tioårsperioden.</pre><pre>Eftersom det nu i budgetpropositionen föreslås ett\r\nanslag för kommande budgetår som ligger på den\r\nnivå, drygt 6 000 miljoner kronor, som vi tidigare\r\nföreslagit, har vi från vårt håll inte haft anledning\r\natt föreslå annat belopp. Men jag vidhåller dock\r\nvad jag sade tidigare om storleken på\r\ninvesteringarna inom tioårsperioden.</pre><pre>För att trafiken på järnvägarna skall kunna\r\nkonkurrera med bil och flyg räcker det naturligtvis\r\ninte med att bara bygga upp nya spåranläggningar.\r\nDet måste till satsningar på de trafikslag som\r\nanvänds på spåren, t.ex. moderna vagnar för både\r\ngods- och persontrafik. Dessutom behövs\r\nnaturligtvis en effektivisering av transportsystemet\r\növer huvud taget. Men det är en diskussion som vi\r\nfår återkomma till i ett annat sammanhang. I dag\r\ngäller debatten förslaget i regeringens\r\nbudgetproposition om hur många kronor som skall\r\nsatsas på infrastrukturen som sådan.</pre><pre>Det hjälper inte järnvägstrafiken på längre sikt att\r\nvi nyinvesterar ca 6 miljarder kronor om året om vi\r\ninte är beredda att underhålla och reinvestera i det\r\nbannät vi redan har och nu håller på att bygga upp.\r\nRegeringsförslaget säger visserligen, i ord i alla fall,\r\natt statens ansvar är att vidmakthålla det samlade\r\njärnvägskapitalet.</pre><pre>Jag skall be att få citera en mening ur\r\nbudgetpropositionens bil. 7. Där står det: ''Med\r\ndagens nivå på anslaget för järnvägarnas drift och\r\nvidmakthållande finns utrymme för ungefär halva\r\nbehovet av det långsiktiga åtgärderna för att\r\nvidmakthålla det investerade järnvägskapitalet.''</pre><pre>Det betyder alltså att regeringen föreslår att\r\nBanverket skall få ett anslag för drift och underhåll\r\nsom täcker halva behovet. Jag skall be att få citera\r\nen annan mening som också finns i\r\nbudgetpropositionen. Den hänvisar till att\r\npengarna inte riktigt räcker. Det skrivs i\r\nregeringsförslaget: ''Detta leder i sin tur till att\r\nutrymmet för långsiktiga åtgärder minskar allt mer\r\nvilket medför att järnvägskapitalet urholkas och\r\nkostnaderna för underhållet ökar i allt större\r\nomfattning.''</pre><pre>Vad menas med detta? Menas det att vi nu skall\r\ngöra stora investeringar i bannätet men inte\r\nunderhålla det? Skall vi med öppna ögon gå in och\r\nse till att det bannät som vi har byggt upp för dyra\r\npengar snabbt urholkas och rivs ner?</pre><pre>Ungefär så kan man tolka skrivningen i\r\nmajoritetstexten i det betänkande vi nu behandlar.\r\nI betänkandet sägs det att vi är på väg mot en\r\nurholkning av järnvägskapitalet. Man skickar inte\r\nmed pengar för att förhindra denna urholkning.\r\nDäremot pekas det i betänkandet på att även om\r\nBanverket inte får mer än ca 2,8 miljader genom\r\nanslaget från majoriteten -- man skulle behöva\r\nytterligare ca 1 miljard -- finns det kanske andra\r\nanslag som Banverket kan få pengar ifrån.</pre><pre>Majoriteten pekar på ett anslag som heter A 15.\r\nDet används i dag i huvudsak till det som Rune\r\nThorén var inne på förut, nämligen grusvägar i\r\nglesbygden. Är det meningen att vi skall använda\r\npengarna till glesbygdsvägarna, som Rune Thorén\r\nhar sagt att Centern kämpar för, till att underhålla\r\njärnvägarna? Vart skall nu pengarna i A 15 ta\r\nvägen, Rune Thorén?</pre><pre>Jag tror att det hade varit bättre om ni ökade på\r\nanslaget till Banverket för underhåll med en gång,\r\nprecis som vi socialdemokrater har föreslagit. Då\r\nger vi i alla fall Banverket en rimlig chans att bevara\r\ndet järnvägskapital som finns. I stället pratar ni om\r\natt Banverket kanske har andra medel som kanske\r\nkan användas till drift och vidmakthållande.</pre><pre>Herr talman! Så några ord om varför vi i\r\nbetänkandet föreslår en minskning av anslaget till\r\nBanverkets administration. Det är ett anslag på\r\ndrygt 300 miljoner kronor. Vi vill minska det med\r\n5 miljoner, dvs. med knappt 2 %. Det vill vi göra\r\nför att kunna finansiera en nödvändig\r\nregionalpolitiskt motiverad trafik inom landet som\r\nannars skulle bli nerlagd. Med tanke på den\r\ndiskussion vi hade i det tidigare ärendet kan man\r\nundra om det är viktigt att ha ett högt\r\nadministrationsanslag till Banverket, Rune Thorén.\r\nKan det vara realistiskt att minska det med knappt\r\n2 % för att klara en regionalpolitiskt motiverad\r\ntrafik här i landet?</pre><pre>Vi får nog anledning att återkomma till dessa\r\nfrågeställningar. Men jag vill påstå att Banverket\r\nkommer att klara av en nerdragning med knappa\r\n2 %. Det kommer att få mycket svårare att klara av\r\nunderhållet, som jag pekade på tidigare.</pre><pre>Herr talman! Vi har även lagt fram ett annat förslag\r\ni det här betänkandet. Det gäller en förändring av\r\ntrafikavgifterna på spåret. Efter 1988 års\r\ntrafikpolitiska beslut infördes banavgifter. De\r\nskulle i princip motsvara kostnaden för slitaget på\r\nbanan. Vi anser inte att den nuvarande\r\nutformningen av avgifterna på något sätt stimulerar\r\ntill en ökad järnvägstrafik. Det är tvärtom så att\r\nden koncentrerar och tränger ihop all trafik på de\r\nmoderna stråken.</pre><pre>Därför föreslår vi att regeringen återkommer med\r\nett förslag till riksdagen som bygger på att det skall\r\nvara lägre kostnad för trafik på banor med sämre\r\nstandard. Högre avgifter skall debiteras på banor\r\ndär intresset för trafik är större. Det skulle\r\ndessutom kunna tas hänsyn till tiden på dygnet i det\r\nhär förslaget. Utifrån det skulle vi kunna få en\r\ndifferentierad avgift, dvs. högre avgift i\r\nrusningstrafik och lägre däremellan. Då skulle\r\ntrafikavgifterna kunna bli ett styrmedel på de olika\r\ntrafikflödena, både över dygnets timmar och på\r\nalternativa sträckor.</pre><pre>Låt mig som avslutning få påpeka för Rune Thorén,\r\nsom är majoritetens talesman, att det brådskar med\r\natt regeringen återkommer till riksdagen med\r\nnågon form av banlag. Det är nu ett antal månader\r\nsedan vi hade den förra debatten om detta. Då kom\r\nlöftet att regeringen skulle återkomma ganska snart\r\nmed ett sådant förslag. Vår uppfattning ligger fast.\r\nRegeringens dröjsmål med att presentera förslag är\r\nutmanande och innebär ett allvarligt hinder för\r\njärnvägstrafikens utveckling.</pre><pre>Herr talman! Med detta har jag något kommenterat\r\nde delar av betänkande TU13 där vi\r\nsocialdemokrater har en avvikande mening. Jag\r\nförväntar mig att jag får några klarläggande svar\r\nfrån utskottets talesman på de frågor jag har.</pre><pre>Jag skall avsluta med att yrka bifall till\r\nreservationerna nr 1 och nr 2.</pre><pre>Anf. 34  KARL-ERIK PERSSON (v):</pre><pre>Herr talman! Med rejäla satsningar på järnväg\r\nskapas också många meningsfulla arbeten på olika\r\nområden från industriproduktion till servicearbete.\r\nDet innebär att samtidigt som vi kan få en\r\növerföring av transporter till järnväg kan\r\nkommunikationssektorn på sikt bli en del av ett\r\nbärkraftigt samhälle.</pre><pre>Enligt initierade bedömare är det totala\r\ninvesteringsbehovet i den inhemska svenska\r\njärnvägssektorn en satsning på ca 100 miljarder\r\nkronor under en tioårsperiod. Den nuvarande\r\nregeringen, liksom den förra, hoppades att\r\nnäringslivet kunde ställa upp med kapital.\r\nRegeringen hoppades dock förgäves. Näringslivet\r\nhar deklarerat att man inte är intresserade utom när\r\ndet gäller speciella lönsamma projekt.</pre><pre>Det är också oförsvarligt att regeringen fortsätter\r\natt dra ner på anslagen till köp av interregional\r\ntågtrafik om den menar allvar med ändringen av\r\ntransportslagen och överföringen av transporter till\r\njärnväg.</pre><pre>Om 1988 års trafikpolitiska beslut, som vi har varit\r\ninne på flera gånger förut här i dag, hade utretts\r\nordentligt, kunde man kanske ha kommit till\r\nslutsatsen att dragning av industrispår fram till\r\nindustrier som är nära belägna järnvägsspåren\r\nskulle ha kunnat lett till att gods hade förts över\r\nfrån lastbils- till järnvägstrafik. På så sätt hade man\r\nkunnat få ett bättre utslag av den järnvägssatsning\r\nsom nu görs.</pre><pre>Jag tror faktiskt inte att industrin i dag först lastar\r\npå lastbil för att sedan lasta om till\r\njärnvägstransport, särskilt inte om industrin ligger\r\ni närheten av befintligt spår. Därför hade det varit\r\nbättre om man utifrån detta hade satsat på\r\nindustrispår och kanske gjort upp kontrakt med\r\ndessa företag, kontrakt som inneburit att\r\nföretagen, om de fick spår dragna fram till sin\r\nbefintliga industri, också skulle fortsätta\r\ntransportera på järnväg.</pre><pre>Detta kunde ha undersökts om man hade utrett det\r\ntrafikpolitiska beslutet från 1988, men det har man\r\nalltså inte gjort. Det är litet bekymmersamt att man\r\ninte har tagit sådana hänsyn. De järnvägssatsningar\r\noch den upprustning som nu sker är bra, men man\r\nhade kanske kunnat få ut mer av dessa pengar om\r\nman hade gjort som jag har sagt.</pre><pre>Den satsning på järnvägar och underhåll som Jarl\r\nLander tog upp är helt rätt. Men denna satsning\r\nskulle också kunna leda till att arbete skapas, och\r\ndet skulle väl inte vara illa i dessa tider, med en så\r\nhög arbetslöshet. Underhåll av järnvägar skulle\r\nnämligen också skapa arbetstillfällen. Som Jarl\r\nLander säger satsar vi ju nu otroligt mycket pengar\r\npå nyinvesteringar i järnväg, men vi minskar\r\nunderhållet.</pre><pre>Det är samma sak som vi har kritiserat regeringen\r\nför när det gäller nyinvesteringar i vägar. Vi kan\r\ninte fortsättningsvis bygga upp en infrastruktur och\r\nsatsa på nyinvesteringar samtidigt som vi minskar\r\nanslagen på underhållssidan. Fortsätter vi att på\r\ndetta sätt bygga nya järnvägar och vägar, kommer\r\nju underhållskostnaderna att stiga, om vi inte skall\r\nlåta järnvägarna och vägarna förfalla och ligga för\r\nfäfot. Jag tror ingen är betjänt av att man går den\r\nvägen. I så fall är det bättre att vi ökar\r\ninvesteringskostnaderna när det gäller underhåll.</pre><pre>Med detta, herr talman, vill jag yrka bifall till mom.\r\n5 i min meningsyttring till detta betänkande, och för\r\növrigt står jag bakom mom. 4.</pre><pre>Anf. 35  RUNE THORÉN (c):</pre><pre>Herr talman! Det är i stort sett ett ganska enigt\r\nbetänkande som föreläggs kammaren. Visserligen\r\nvill, med all respekt, Socialdemokraterna och\r\nvänstern ge Banverket mer pengar -- i det ena fallet\r\nföreslås mer pengar till underhåll, och i det andra\r\nfallet föreslås mer pengar till både underhåll och\r\nnyinvesteringar.</pre><pre>Från regeringspartiernas sida har vi bara att\r\nerkänna att vi inte har ansett detta möjligt med den\r\nbudget vi har. Vi har ansvaret för totalbudgeten,\r\noch vi har inte klarat av att ta fram mer pengar.</pre><pre>Jarl Lander gjorde det egentligen ganska lätt för\r\nmig som talesman för utskottet, eftersom han\r\nsvarade nästan på varje fråga han ställde genom att\r\ndirekt citera både ur propositionen och ur\r\nutskottsmajoritetens text. Det var bra, eftersom\r\nhan på det sättet fick samma svar som jag kan ge.</pre><pre>Nästa fråga gäller förändringen av banavgifter, och\r\nprecis som framgår av dagens betänkande\r\nförutsätter vi att den frågan kommer att bli föremål\r\nför en utredning. Detta står också i det betänkande\r\nsom föreläggs kammaren i dag. Vi tycker därför att\r\ndenna fråga är tillgodosedd, och vi yrkar avslag på\r\nmotionen i fråga.</pre><pre>Detsamma gäller banlagen, som har varit föremål\r\nför rätt många diskussioner i utskottet. I\r\npropositionen framgår det tydligt att man håller på\r\natt ta fram ett förslag i denna fråga.</pre><pre>Därmed är det inte mycket mer att säga i de här\r\nfrågorna, herr talman. Jag vill inte förlänga\r\nkammarens debatt, utan hänvisar till\r\nutskottsbetänkandet och även till vad Jarl Lander\r\nuttryckte tidigare här i debatten om hur vi har\r\nsvarat på de frågor han tog upp. Därmed vill jag\r\nyrka bifall till utskottets hemställan på samtliga\r\npunkter i trafikutskottets betänkande nr 13 och\r\navslag på samtliga reservationer.</pre><pre>Anf. 36  JARL LANDER (s) replik:</pre><pre>Herr talman! Jag tycker nog att Rune Thorén gör\r\ndet ganska enkelt för sig -- jag vet inte om luften\r\ngick ur honom i den förra debatten.</pre><pre>Rune Thorén påstår att jag, när jag citerar ur\r\nbudgetpropositionen och ställer frågor omkring\r\ndet, själv svarar på mina frågor. Jag tror inte att\r\nRune Thorén har lyssnat på det jag har sagt. Jag har\r\nställt frågor, Rune Thorén, och jag har inte funnit\r\nnågra svar på dem -- det var därför jag ställde\r\nfrågorna.</pre><pre>Frågan är: Hur kan ni med öppna ögon gå in i den\r\nhär verksamheten och investera så mycket pengar\r\npå järnvägssidan men inte medverka till att vi får\r\nett realistiskt underhåll av dessa investeringar?\r\nBåde regeringen och kommunikationsministern\r\nsäger ju att det är nödvändigt, och ni i\r\nutskottsmajoriteten säger detsamma.</pre><pre>Sedan hänvisar ni till att det skall komma pengar\r\nfrån andra håll, bl.a. genom ett anslag som heter\r\nA 15 och som motsvarar 1,2 miljarder, ett anslag\r\nsom är framtaget för att något förbättra det svåra\r\nsysselsättningsläge som vi har här i landet. Tänker\r\nni använda de pengarna för att underhålla\r\njärnvägsnätet? Det var min fråga, och den fick jag\r\ninget svar på, Rune Thorén.</pre><pre>Rune Thorén säger också att man i\r\nbudgetpropositionen tar upp frågan om en banlag\r\noch möjligheterna till lagstiftning. Problemet är,\r\nRune Thorén, att det liksom inte vill komma fram\r\nnågot förslag från Kommunikationsdepartementet.\r\nPrecis samma saker sades vid en debatt i november\r\nmånad. Sedan skrevs budgetpropositionen och\r\nlades på riksdagens bord i januari månad. Där står\r\nsamma sak, att man snabbt skall återkomma. Nu\r\nhar vi snart slutet på mars månad, och samma sak\r\nsägs nu, att man snabbt skall återkomma med\r\nförslag. Vad innebär det att ''snabbt återkomma\r\nmed ett förslag'', Rune Thorén, när det sägs i mitten\r\npå november och precis samma sak sägs i mars\r\nmånad? Är det att snabbt återkomma? Vi saknar ju\r\nfortfarande de här förslagen.</pre><pre>Anf. 37  RUNE THORÉN (c) replik:</pre><pre>Herr talman! Jag hoppas att Jarl Lander inte\r\nuppfattade det som något slags oförskämdhet eller\r\nointresse att jag var relativt kortfattad i talarstolen.\r\nDet jag sade var inte illa menat. Som jag sade är det\r\nnär det gäller pengarna, vilket alltså är den stora\r\nfrågan, bara att öppet erkänna att vi i\r\nriksdagsmajoriteten på den här tiden inte har\r\nkunnat plocka fram ytterligare medel, och därför är\r\ndet inget vi kan göra.</pre><pre>I de andra frågorna tyckte jag att Jarl Lander\r\nciterade vad som sägs i utskottsmajoritetens förslag\r\ni betänkandet. Jag kan då bara läsa innantill när det\r\ngäller t.ex. en banlagstiftning: ''I årets\r\nbudgetproposition anger regeringen att förslag till\r\nlagstiftning för byggande av järnvägar som\r\ntillgodoser moderna krav på en bred\r\nplaneringsprocess som är förankrad i kommunal\r\noch regional planering och bland berörd allmänhet\r\nkommer att utarbetas''. Mot bakgrund av den text\r\njag har läst är det ju inte särskilt underligt om man\r\ni den processen redan nu försöker förankra olika\r\nsaker.</pre><pre>Jag skulle kunna åberopa vad Thorbjörn Fälldin\r\nsade en gång då han var statsminister: Det är\r\nbetydligt fler beslut som har fattats alltför fort än\r\nsådana som har tagit litet tid. Jag tror att det är\r\nviktigt att en sådan här fråga blir allsidigt belyst och\r\natt ett bra förslag sedan läggs fram i denna\r\nkammare.</pre><pre>Anf. 38  JARL LANDER (s) replik:</pre><pre>Herr talman! Rune Thorén avlutade med att\r\nhänvisa till Thorbjörn Fälldin och den taktik som\r\nanvändes på hans tid när olika lösningar skulle\r\npresenteras. Tyvärr kom ju ordet långbänk in i\r\ndiskussionerna då, och tydligen vill majoriteten\r\nåter ha in långbänken i diskussionen om en\r\neventuell lag som reglerar möjligheten att bygga\r\njärnvägar i Sverige.</pre><pre>Jag tror inte längre att ni menar allvar när ni säger\r\natt ni snabbt skall återkomma med förslag, i\r\nsynnerhet som Rune Thorén nu hänvisade till den\r\n''gamla tiden'' då Thorbjörn Fälldin var\r\nstatsminister. Då var det långbänk som gällde, och\r\ntydligen är vi på väg åt det hållet igen.</pre><pre>Ni i majoriteten säger att medel till underhåll\r\nbehövs. Ni ger en viss summa, 2,8 miljarder, och\r\nhänvisar till att det finns pengar i andra anslag. Jag\r\nvill i ärlighetens namn föreslå att ni anslår dessa\r\npengar som ett enda anslag i stället för att vela\r\nomkring och hänvisa till tre fyra olika anslag. De\r\nskall ju dessutom användas till många olika saker.\r\nDet är inte rättvist vare sig mot verket,\r\nmyndigheten som sådan, eller mot det järnvägsnät\r\nvi i dag håller på att bygga upp.</pre><pre>Anf. 39  RUNE THORÉN (c) replik:</pre><pre>Fru talman! Jag håller inte med om att vi är ute\r\nefter någon form av långbänk, något som ju i vissa\r\nsammanhang fått en negativ klang. Men i likhet\r\nmed Thorbjörn Fälldin tror jag att det är viktigt att\r\nvi tar den tid som behövs för att få fram ett bra\r\nförslag.</pre><pre>Självfallet får man alltid tillbaka saker och ting som\r\nman säger här i kammaren under årens lopp. Jarl\r\nLander angriper nu mig för att jag erkänner att\r\npengar behövs utan att plocka fram dem. Det är\r\nprecis samma sak -- fast tvärtom -- som jag angrep\r\nGeorg Andersson för, dvs. att ni på den tiden ni satt\r\ni regering tillbakavisade alla behov av nya\r\njärnvägar. Det behövdes helt enkelt inte!</pre><pre>Vi i den här regeringen har i stället sagt att vi är\r\növerens om att vissa saker behövs. Men en regering\r\nhar många gånger inte samma möjligheter att\r\nplocka fram pengar som oppositionen, vilket jag\r\ntycker är naturligt. Detta är skillnaden, Jarl\r\nLander!</pre><pre>Men nu blir jag alltså angripen för att jag ärligt står\r\nupp och säger att vi är överens om att detta är något\r\nsom behövs. Jag tycker att det är bra att vi är\r\növerens, därför att då görs allt för att skaffa fram\r\npengarna. När ni var i majoritet tillbakavisade ni\r\nvarje sådan här sak och sade att det bara var\r\növerbud.</pre><pre>Vi säger inte att det är överbud från er sida i fråga\r\nom behovet. Däremot kan vi inte godta ert sätt att\r\nfinansiera det hela, och vi har inget eget sätt att\r\nkomma med. Därför menar vi att de pengar som\r\nfinns måste räcka just nu. Sedan får vi försöka\r\narbeta framåt, och det är därför som vi också har\r\nanvisat ytterligare anslag, vilket vi återkommer till.</pre><pre>Anf. 40  KENNETH ATTEFORS (nyd):</pre><pre>Fru talman! Jag hade strukit mig från talarlistan\r\nmen var tvungen att anmäla mig igen, eftersom jag\r\nmåste få säga något till Jarl Lander.</pre><pre>Det föreslogs att Banverket skulle skäras ned med\r\n5 miljoner kronor. Jag skulle vara den förste att\r\ntillstyrka en nedskärning av Banverkets\r\nadministration och Vägverket med 5 miljoner\r\nvardera, om inte villkoret tyvärr hade varit att\r\npengarna skulle spenderas på annat håll. Därför\r\nkunde jag inte tillstyrka nedskärningen. Annars\r\nskulle jag gärna ställa upp.</pre><pre>Jag stöder den borgerliga majoritetens förslag när\r\ndet gäller drift och vidmakthållande av statliga\r\njärnvägar o.d.</pre><pre>Min tanke är att kommissionen och den\r\nsamordnade infrastrukturplaneringen naturligtvis\r\nskall innebära att vi kan frigöra stora mängder\r\nkapital. Jag antar att detta är vad även\r\nSocialdemokraterna avser när de nu vill tillsätta\r\nden här kommissionen. Jag har väl inte\r\nmissuppfattat den saken?</pre><pre>Om vi gör en gemensam infrastrukturplanering\r\nkommer det att visa sig att vi håller på att investera\r\noss fördärvade både här och där. Bl.a. skall vi lägga\r\n7,9 miljarder kronor på Bothniabanan och 13\r\nmiljarder på Thoréns götalandsbana.</pre><pre>Med kommissionens hjälp kommer vi att se att\r\nmassor av pengar kan frigöras här. Dem kan vi\r\nsedan lägga på att vidmakthålla redan byggda\r\njärnvägar. Har jag förstått detta med\r\nkommissionen rätt?</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>9 §  Sjöfart</pre><pre>Föredrogs</pre><pre>trafikutskottets betänkande</pre><pre>1993/94:TU14 Sjöfart (prop. 1993/94:100 delvis).</pre><pre>Anf. 41  HÅKAN STRÖMBERG (s):</pre><pre>Fru talman! Det vi ser som det positiva inslaget i\r\nbudgetpropositionens avdelning om sjöfart, är att\r\nregeringen nu ger upp sin halvårslånga\r\nframförhållning när det gäller sjöfartspolitiken.\r\nDen har varit regeringens kännetecken alltsedan\r\nregeringstillträdet 1991.</pre><pre>Vi socialdemokrater har hela tiden hävdat att\r\nsjöfartspolitiken, sedd från det politiska\r\ninflytandets sida, måste ges en betydligt mer\r\nlångsiktig inriktning med tanke på de dyra\r\ninvesteringar som fartygsnäringen innebär.</pre><pre>I och med innehållet i årets budgetproposition har\r\nvårt tidigare påpekande om mer långsiktighet till\r\nviss del blivit tillgodosett; regeringen har nu gått\r\nfrån halvårslång till årslång framsynthet när det\r\ngäller sjöfarten. Men det räcker inte! Man måste se\r\nsjöfarten i ett betydligt längre tidsperspektiv om\r\nden skall kunna utvecklas. Sjöfartsnäringen har ju,\r\nmed de rätta signalerna från regering och riksdag,\r\ngoda möjligheter att utvecklas.</pre><pre>Vår egen export och import fraktas till 95 % i någon\r\ndel på vatten. Med detta stora egenbehov har vi\r\nockså möjligheter att ta hem internationella\r\nfartygstransporter mellan andra länder. Svensk\r\nsjöfartsnäring kan alltså, om de rätta signalerna ges\r\nfrån samhället, bidra betydligt mer till ökade\r\nexportinkomster.</pre><pre>Fru talman! Till betänkandet har vi\r\nsocialdemokrater fogat fem reservationer.</pre><pre>Bl.a. pekar vi i reservation 1 på behovet av att\r\nåterställa den samförståndslösning som tidigare har\r\nfunnits inom den internordiska färjetrafiken. Den\r\när nu på väg att upplösas för att statliga\r\nsubventioner till den nordiska färjetrafiken skall\r\nkunna undvikas.</pre><pre>Det norska Stortinget beslutade i december 1993\r\natt införa ett statligt rederistöd på 340 miljoner\r\nnorska kronor, liknande det svenska rederistödet.\r\nEnligt uppgift skulle man från norsk sida ha för\r\navsikt att låta det statliga rederistödet omfatta inte\r\nbara fjärrtrafiken utan även norska färjor som går\r\ni nordisk trafik. Om ett sådant stöd införs skulle\r\nkonkurrensen inom den nordiska färjetrafiken\r\nsnedvridas.</pre><pre>Nu har jag hört att kommunikationsministern\r\nskrivit till den norske utrikeshandelsministern och\r\npåpekat detta. Jag har inte sett brevet, men jag\r\nhoppas att kommunikationsministern krävde ett\r\nsnabbt och klart besked om att även Norge verkar\r\nför att den nordiska färjetrafiken skall vara\r\nkostnadsneutral, utan statliga subventioner, och att\r\nde regler som gällde fram till 1990 skall gälla också\r\ni fortsättningen.</pre><pre>I reservation 2 tar vi upp kustsjöfarten, som skulle\r\nkunna utvecklas betydligt mer, till gagn för miljö\r\noch energibesparing. Vi har i vårt land 270 mil\r\nkuststräcka, och då är inte de insjöar där man också\r\nkan bedriva fartygstrafik inräknade.</pre><pre>Våra frakter består mestadels av tunga och\r\nskrymmande varor som malm, stål, trämassa och\r\nolja. Ett normalstort lastfartyg på 22 000 ton kan\r\nersätta 630 lastbilar med släp. Ur energisynpunkt\r\nförbrukar samma fartyg 0,12 kWh per\r\ntonkilometer. Ett godståg använder 0,29 kWh och\r\nen lastbil med släp 0,55 kWh per tonkilometer.</pre><pre>Vi skulle med ett effektivt kustpendelsystem kunna\r\nspara energi samtidigt som vi skulle få bättre\r\ntrafikmiljö i form av minskade utsläpp och ökad\r\nframkomlighet på våra vägar.</pre><pre>Vi anser att regeringen bör ta initiativ till ett sådant\r\nutvecklingsprojekt som ökar kustsjöfarten, men i\r\ndetta måste det också ingå effektivare och bättre\r\nanpassade hamnanläggningar.</pre><pre>Sjöfarten borde också, mer än den hittills har gjort,\r\ningå i den övriga infrastruktursatsningen. Vi\r\nbehöver, som vi skriver i vår motion, en nationell\r\nplan som omfattar hela kommunikationssystemet.</pre><pre>Fru talman! 1993 var ett mörkt år inom sjöfarten.\r\nDå inträffade alltför många stora och svåra\r\nsjöfartskatastrofer. Tankfartyg orsakade stora\r\noljekatastrofer, vilka medförde miljöskador som\r\nkanske aldrig kan återställas. Fartygskatastroferna\r\ntog också många människors liv. Därför måste\r\nsjösäkerheten och miljön alltid uppmärksammas\r\noch förbättras. Även bränsle och motorer måste\r\nförbättras så att utsläppen minimeras.\r\nFartygsskroven måste göras så säkra att tankfartyg\r\nförhindras att gå läck.</pre><pre>Detta är kostnadskrävande, men det går att\r\nstimulera de redare som satsar på säkerhet och\r\nmiljö och att bestraffa dem som är försumliga. Man\r\nkan ha ett differentierat hamn- och\r\nfarledsavgiftssystem med lägre avgifter för fartyg\r\nmed minskade avgasutsläpp och säkrare skrov.\r\nLiknande system skulle också kunna införas i\r\nförsäkringssystemet.</pre><pre>I vår reservation nr 3 pekar vi på flera åtgärder som\r\nskulle kunna stimulera redarna till att anskaffa\r\nsäkrare och miljövänligare fartyg.</pre><pre>Ett annat problem är bärgning av strandade och\r\nsjunkna fartyg. Man borde, som vi påpekar i\r\nreservation nr 4, se över reglerna om ansvar för\r\nbärgning men också olycksberedskapen.</pre><pre>Det uppstår inte sällan tvister om vem som skall\r\nbekosta räddningsinsatser och omhändertagande\r\nav havererade fartyg vid haverier. Därför borde\r\nman se över reglerna och utarbeta klarare\r\nansvarsregler så att onödiga tidsfördröjningar kan\r\nundvikas.</pre><pre>Fru talman! Ibland är regeringen snabb. Det var\r\nden när det gällde att avskaffa båtregistret. Men\r\nsärskilt klokt var det nog inte.</pre><pre>I och med det obligatoriska båtregistrets\r\navskaffande har man försvårat för Polisen och\r\nTullverket att få fast lagöverträdare. Det kan inte\r\nvara överensstämmande med rättssäkerheten att\r\nlagöverträdare lättare kan komma undan om de\r\nbefinner sig i en båt. Då saknas möjligheter att\r\nidentifiera lagöverträdare.</pre><pre>Vi anser att båtregistret ger polis- och\r\ntullmyndigheter bättre förutsättningar att\r\nupprätthålla ordning och kontroll till sjöss -- inte\r\nminst när det gäller att beivra fartöverträdare. Det\r\nunderlättar också arbetet med att återfinna\r\ndrivande och stulna båtar. Därför anser vi att\r\nbåtregistret skall återinföras.</pre><pre>Slutligen, fru talman, vill jag yrka bifall till de\r\nsocialdemokratiska reservationer som har fogats till\r\nbetänkandet.</pre><pre>Anf. 42  KARL-ERIK PERSSON (v):</pre><pre>Fru talman! Det är roligt att sjöfarten har\r\nintresserat så många som sju talare. Jag tror att det\r\när första gången -- i alla fall sedan jag kom med i\r\nutskottet -- som så många har varit intresserade av\r\natt tala om sjöfartspolitiken.</pre><pre>I dag har det mer eller mindre gjorts en\r\ntillbakablick på historiska beslut. Det har talats om\r\n1988 års trafikpolitiska beslut. Jag skall faktiskt\r\ncitera ur den motion som jag har väckt i samband\r\nmed sjöfartspolitiken; den går faktiskt tillbaka\r\nända till 1980:</pre><pre>''Riksdagen fastställde år 1980 inom ramen för ett\r\nsjöfartspolitiskt program vissa allmänna riktlinjer\r\nför sjöfartspolitiken. Programmet sägs bl.a. ha som\r\nmål att skapa förutsättningar för att landets\r\nutrikeshandel skall kunna bedrivas på ett effektivt\r\nsätt till lägsta kostnad för samhället. Det sägs också\r\nskapa förutsättningar för att man skall kunna trygga\r\nlandets transportförsörjning i politiska och\r\nekonomiska krissituationer.</pre><pre>Nu har det gått många år sedan programmet antogs\r\nav riksdagen. På praktiskt taget alla områden där\r\nprogrammet uttryckt målsättningar kan man\r\nkonstatera en kraftig försämring av situationen för\r\nden svenska handelsflottan.''</pre><pre>Fru talman! Om 1988 års trafikpolitiska beslut\r\nskriver man i utskottsbetänkande på s. 21 bl.a.:</pre><pre>''1988 års trafikpolitiska beslut innebar emellertid\r\nett fastslående av principen att staten inte skall\r\ningripa i företagens val av transportlösningar inom\r\nramen för en samhällsekonomiskt grundad\r\nprissättning av trafiken. Kundernas krav måste\r\ninom den ramen få styras av de fördelar som olika\r\ntransportalternativ kan erbjuda. Utskottet är inte\r\nberett att förorda en omprövning av nämnda beslut\r\noch avstyrker därför samtliga nu aktuella\r\nmotionsyrkanden.''</pre><pre>Detta är egentligen motsägelsefullt. Samhället har\r\nett övergripande ansvar för\r\nkommunikationssektorn. Det har bl.a. företrädare\r\nför de borgerliga partierna uttryckt tidigare i dag.\r\nMen i det här fallet gäller det inte. Statens\r\nsatsningar på järnvägar och vägar är också ett led i\r\natt styra politiken framdeles. Men i fråga om\r\nsjöfarten gäller det inte. Det är ett märkligt synsätt.</pre><pre>Håkan Strömberg nämnde att sjöfarten borde ingå\r\ni en helhetssyn över de olika transportslagen. Då\r\nskall man också ge förutsättningar för dess\r\nverksamhet.</pre><pre>Jag kan berömma regeringen för att det nu äntligen\r\nhar satsats 400 miljoner kronor på sjöfarten. På så\r\nsätt har regeringen sett till att det finns\r\nförutsättningar för att driva sjöfarten under ett helt\r\nverksamhetsår. Då slipper man den ryckighet som\r\nhar varit. Näringen har inte vetat vilka spelregler\r\nsom har gällt.</pre><pre>Det skall bli intressant att höra talesmännen från\r\ntrafikutskottet. Det finns olika uppfattningar. Vissa\r\nledamöter i trafikutskottet säger alltid att bidrag är\r\nav ondo. Nu ger vi bidrag till sjöfarten. Om inte\r\ndetta bidragssystem fanns för sjöfarten skulle den\r\nsvenska handelsflottan inte se ut som den gör i dag.\r\nJag tror att samtliga andra riksdagspartier är\r\növerens om att en samordning av trafikslagen, där\r\nsjöfarten ingår, på sikt måste fortsätta i den\r\nriktningen att det ger samordningsvinster.</pre><pre>Något som också är positivt, som det skrivs om i\r\nbetänkandet på s. 18, är att det tillsätts en\r\nparlamentariskt sammansatt utredning för att man\r\nskall komma vidare med detta.</pre><pre>Det är något nytt att man från utskottets sida\r\nförsöker se över vad som gagnar sjöfartspolitiken\r\noch att man på lång sikt kanske också ser till att\r\nnärsjötrafiken kommer i ett annat läge. Som jag ser\r\ndet har kust- och närsjötrafiken missgynnats till\r\nförmån för andra trafikslag. En samordning av de\r\ntre trafikslagen -- järnväg, väg och sjöfart -- skulle\r\nkunna bidra till en positiv utveckling för detta land.</pre><pre>I Europa kommer man med all sannolikhet att öka\r\nsjöfarten på den tunga lastbilstrafikens bekostnad.\r\nOm vi inte är med på det tror jag att vi kommer på\r\nefterkälken. Därför är det bra om man kan få till\r\nstånd en utredning.</pre><pre>Med detta, fru talman, vill jag yrka bifall till min\r\nmeningsyttring avseende mom. 19. Jag står\r\ndessutom bakom meningsyttringen när det gäller\r\nde övriga tre momenten.</pre><pre>Anf. 43  TOM HEYMAN (m):</pre><pre>Fru talman! Det är glädjande att konstatera att\r\nutskottet praktiskt taget är helt enigt i sin syn på\r\nsjöfartsfrågorna.</pre><pre>Man skräms nästan av enigheten. Den borgerliga\r\nregeringen får t.o.m. beröm av Karl-Erik Persson\r\nfrån Vänstern. Håkan Strömbergs anförande nyss\r\nändrade inte heller den grundläggande enigheten.</pre><pre>De socialdemokratiska reservationerna innebär\r\ningen ändrad målsättning för sjöfartspolitiken. Det\r\när snarare mer när det gäller detaljfrågor om hur\r\narbetet skall bedrivas som man har reserverat sig.</pre><pre>Vi har i utskottet enats om behovet av en ny\r\nparlamentarisk utredning för att se över den\r\nframtida sjöfartspolitiken. Vi tror att en sådan\r\nutredning är nödvändig, inte minst i ett nordiskt\r\nperspektiv och i ett Europaperspektiv. I dag finns\r\ndet ingen gemensam europeisk sjöfartspolitik, men\r\nen sådan måste komma till stånd. I dag konkurrerar\r\nnästan samtliga europeiska länder inbördes med\r\nolika former av skattefrihet för sjöfarten -- en i\r\nlängden ohållbar utveckling. Jag har svårt att tro att\r\nens Håkan Strömberg kan tycka att det här är en\r\nbra lösning.</pre><pre>Den glidande regeltolkning som skett inom den\r\nnordiska färjetrafiken är en del av detta problem\r\noch måste självfallet behandlas av utredningen och\r\npå kort sikt även av regeringen. Därför krävs det\r\ninte heller något speciellt påpekande till regeringen\r\nom detta. Ärendet är redan under behandling.</pre><pre>Utskottet har också en gemensam\r\ngrunduppfattning om behovet av kustsjöfartens\r\nutveckling, men ansvaret för denna utveckling\r\nmåste ligga på näringen själv. Staten har små\r\nmöjligheter att bedöma vad som är utvecklingsbart,\r\noch staten skall därför ej heller ha ansvaret för\r\nutveckling av fartyg och hamnanläggningar.\r\nMåhända har Håkan Strömberg och Karl-Erik\r\nPersson en större tro på statlig reglering och\r\nkontroll än vad vi från regeringspartihåll har i\r\ndenna fråga. Aktuellt utredningsmaterial gällande\r\nkustsjöfarten finns redan tillgängligt i det s.k.\r\nOstkustpendelprojektet. Men det måste också\r\nfinnas ett intresse både från redare och lastägare för\r\nen sådan utveckling. Staten kan inte förutsättas lösa\r\nsådana problem.</pre><pre>Även när det gäller säkerhets- och miljöfrågor finns\r\ni grunden en stor samsyn. Från majoritetens sida\r\nvill vi dock konstatera att det i dag bedrivs ett\r\nomfattande och energiskt arbete av Sjöfartsverket.\r\nDet har för övrigt redovisats mycket ingående till\r\nutskottet. Vi är därför helt övertygade om att några\r\nytterligare påpekanden från riksdagens sida inte är\r\nnödvändiga. Utvecklingen går även här åt rätt håll.\r\när det gäller reservation 4 är jag osäker på vad\r\nreservanterna egentligen menar. Att höja\r\nberedskapen för omfattande tung\r\nbärgningsutrustning kostar mycket pengar, oerhört\r\nmycket pengar, och ger samtidigt en väldigt\r\nbegränsad nytta. Förlisningar må vara aldrig så\r\nspektakulära i TV-reportage, men sammantaget\r\nhar andra former av miljöpåverkan genom vanliga\r\noch ofta diffusa utsläpp långt större betydelse. En\r\nriktig prioritering av miljöarbetet bör därför i första\r\nhand omfatta andra åtgärder än beredskapshållning\r\nav tung bärgningsutrustning.</pre><pre>Beträffande farleden till Luleå har Ny demokrati\r\nförenat sig med Socialdemokraterna och i utskottet\r\nfått majoritet för en begäran om en tidsplan för\r\ndenna utbyggnad. Eftersom frågan är under\r\nberedning vore det fel att nu göra ett påpekande\r\nfrån riksdagen. Detta framgår av reservation 5, som\r\njag alltså yrkar bifall till.</pre><pre>Vänsterpartiet har en något motsägelsefull\r\nmeningsyttring. Å ena sidan förespråkar man\r\nvarmt en utökad kustsjöfart, å andra sidan vill man\r\ninte inrätta Rödkobbsleden. Det är kanske den\r\nbästa säkerhetshöjande åtgärd vi i dag kan göra i\r\nnågon svensk farled. Man vill också flytta\r\noljehamnen från Stockholm till Nynäshamn och\r\nlösa transportfrågan med en ökande biltrafik på\r\nlandsvägarna över Södertörn. Resonemanget är\r\nbåde ologiskt och inkonsekvent och stämmer dåligt\r\nmed de vackra orden om sjöfartens miljöfördelar\r\nsom finns i flera motioner från Vänsterpartiet.</pre><pre>Vänstern återkommer också till sitt gamla\r\nlotsningskrav. Har man något belägg för att detta\r\nger någon högre säkerhet? Kan Karl-Erik Persson\r\nnämna något enda haveri under senare år som kan\r\nhänföras till avsaknaden av lots?</pre><pre>Slutligen, fru talman, vill Socialdemokraterna, som\r\nvanligt, återinföra båtregistret. Den frågan har\r\ntidigare ingående debatterats här. Jag kan bara\r\nkonstatera att registret nu är placerat hos\r\nförsäkringsbolagen där det kan göra nytta.\r\nBåtägarna har ansvaret för registreringen.\r\nKostnaden är nu mycket lägre än när registret\r\nfördes i statlig regi. Genom att registret nu inte\r\nlängre är någon offentlig handling så slipper vi\r\nockså funderingar hos kommunala politiker om att\r\nman skall införa en kommunal planering av\r\nfritidsbåtslivet baserad på registeruppgifter. Det\r\nbehövs inte. När det gäller invändningarna ifrån\r\ntull och sjöpolis är det bara att konstatera att\r\nregistret, med den utformning det tidigare hade,\r\ninte var juridiskt hållbart vid t.ex. åtal om\r\nfartmissbruk. Vi slipper förhoppningsvis också\r\nvidare funderingar på båtskatt.</pre><pre>Därmed, herr talman, ber jag få yrka bifall till\r\nutskottets hemställan i betänkandet med den\r\nändring som ett bifall av reservation 5 innebär och\r\navslag på övriga reservationer och\r\nmeningsyttringen.</pre><pre>Anf. 44  KARL-ERIK PERSSON (v) replik:</pre><pre>Fru talman! Tom Heyman ondgör sig över att han\r\nfår beröm ifrån Vänsterpartiet. Jag tycker att han i\r\nstället skall glädja sig över detta. Vi berömde ju\r\ninte utskottet för hela betänkandet. I det här fallet\r\nkanske ordspråket om att även en blind höna någon\r\ngång finner ett korn passar. Det skulle vara\r\nfantastiskt om det på sjöfartspolitikens område\r\nalltid skulle bli konfrontationer med företrädare för\r\nregeringspartierna. Försöker Tom Heyman slå in\r\npå linjen att, på Kommunikationsdepartementets\r\nområde, regeringspartierna alltid skall vara på\r\nkollisionskurs med de övriga partierna? Det är\r\nbekymmersamt om det är så.</pre><pre>Vi har här diskuterat olika trafikslag. Vi har talat\r\nom att vi i stort sett är överens. Men Tom Heyman\r\nondgör sig över att vi berömmer vissa delar. Jag\r\ntycker att det är mycket konstigt. Det skall bli\r\nintressant att se om Folkpartiets representant, som\r\nsnart skall tala, tycker likadant.</pre><pre>När vi diskuterar sjöfartspolitik brukar moderaten\r\nTom Heyman ha en egen linje, medan företrädare\r\nför de övriga partierna i den borgerliga\r\nfyrpartiregeringen har en annan syn. Det är väl\r\nmera bekymmersamt än att Tom Heyman får\r\nberöm från mig för vissa delar i utskottets\r\nbetänkande?</pre><pre>Tom Heyman ondgör sig också över att vi vill flytta\r\nen del av hanteringen av farligt gods från\r\nStockholms innerstad till andra städer. Han\r\nförutsätter automatiskt att transporterna måste ske\r\nmed lastbilstrafik. Detta är ytterligare ett exempel\r\npå den inskränkthet som Tom Heyman har visat på\r\nandra områden. Om det inte pasar honom så måste\r\nall trafik ske med lastbil. Det står ingenting i\r\nmotionen om att transporten skall ske med lastbil.\r\nDet är också en tolkning som får stå för Tom\r\nHeyman.</pre><pre>Anf. 45  TOM HEYMAN (m) replik:</pre><pre>Fru talman! Det är klart att man blir glad när man\r\nfår beröm, men det känns mycket ovant att få\r\nberöm från Vänsterpartiet.</pre><pre>Karl-Erik Persson tar upp frågan om Nynäshamn\r\noch säger att oljan inte skall transporteras med\r\nlastbil. Men hur skall den då transporteras? Skall\r\nman lagra oljan för all framtid i Nynäshamn?\r\nMellan Nynäshamn och Stockholm går en länsväg\r\nav ganska dålig standard. Däremellan går också en\r\nenkelspårig järnväg som är hårt belastad med\r\npendeltrafik. Det finns inte så stora möjligheter,\r\nannat än med väsentliga investeringar, att flytta\r\noljehamnen till Nynäshamn om man inte vill ha en\r\nökad belastning på den vägen.</pre><pre>Anf. 46  KARL-ERIK PERSSON (v) replik:</pre><pre>Fru talman! Nu är det samma visa igen. Enligt Tom\r\nHeyman finns det bara ett alterntiv, och det är\r\ntransport på väg. Vi har här talat om gigantiska nya\r\nsatsningar på bl.a. järnväg. Det är inget som säger\r\natt man inte kan göra så fortsättningsvis. Jag har\r\ninte sagt att transporterna skall ske med lastbil. Jag\r\nhar inte heller sagt att transporterna behöver ske\r\nmed järnväg.</pre><pre>Det vore bra om man kunde få en diskussion kring\r\nvilka förutsättningar det finns att flytta hanteringen\r\nav farligt gods från Stockholms innerstad. Det är\r\ndetta som det handlar om. Farligt gods lagras väl\r\ninte nu i Värtahamnen och andra hamnar och får\r\nligga kvar där för evigt, eller är det så? Jag förstår\r\natt godset i dag transporteras med lastbil. Är det så\r\nmycket bättre än att göra en satsning någon\r\nannanstans? Måste man dra in allting i våra större\r\nstäder? Det är också ett märkligt synsätt.</pre><pre>Så till vårt beröm. Jag har faktiskt suttit i denna\r\nriksdag i många år. Det finns andra frågor där\r\nModeraterna och Vänsterpartiet har haft samma\r\nuppfattning. Vi kanske har haft olika\r\nutgångspunkter men kommit till samma slutsatser.\r\nDet finns ingen annan än Tom Heyman som blir så\r\nrådlös när detta sker. Han kanske skulle fråga\r\nandra företrädare för sitt parti om de är lika rådlösa\r\nvarje gång.</pre><pre>Anf. 47  TOM HEYMAN (m) replik:</pre><pre>Fru talman! Jag återkommer till diskussionen om\r\nNynäshamn. Oljan flyttas till Stockholms innerstad\r\ndärför att en stor mängd olja förbrukas där. Oljan\r\nbehöver bara förflyttas från Värtan. Enligt\r\nVänsterpartiets motioner kan transporterna till\r\nVärtan företrädesvis gå med det miljövänligaste\r\noch säkraste transportalternativet, nämligen med\r\nbåt.</pre><pre>Anf. 48  HÅKAN STRÖMBERG (s) replik:</pre><pre>Fru talman! Tom Heyman talade om att vi nu\r\nställde upp på helheten i sjöfartspolitiken. Det gör\r\nvi, eftersom man nu har övergett planerna på att\r\ninföra ett internationellt svenskt fartygsregister.\r\nMan har ändrat detta för att göra svensk\r\nsjöfartsnäring någorlunda neutralt i förhållande till\r\nandra länder. Man har också valt ett rederistöd.</pre><pre>Det sägs att våra reservationer bara skulle gälla\r\ndetaljer, men det är viktiga detaljer i helheten.\r\nReservationerna pekar på miljöfrågorna och på att\r\nvi skall se sjöfartsnäringen som en helhet. Det är\r\ninte vi som har utarbetat reglerna för och\r\nkontrollen av rederistödet. Det var regeringen som\r\npekade på att Sjöfartsverket skall bestämma\r\nantalet ombordanställda. Vi tycker att redarna och\r\nde ombordanställda själva skulle få avgöra det. Det\r\när inte heller vi som har pekat på strikta regler när\r\ndet gäller effektivisering och rationalisering för att\r\nrederistödet skall utgå.</pre><pre>De borgerliga partierna har en reservation till\r\nutskottets betänkande om Sandgrönnleden. Gång\r\npå gång har regeringen skjutit upp viktiga frågor\r\nsom gäller infrastruktursatsningar på grund av att\r\nman söker medfinansiärer. Det är nu när vi har\r\nledig arbetskraft och maskinerna står stilla som vi\r\nkan göra bra upphandlingar. Det är då vi skall sätta\r\ni gång sådana här projekt så att det är färdigt när\r\nkonjunkturen återvänder.</pre><pre>Det frivilliga båtregistret som ni talar om kommer\r\natt bli upplöst. Det är lätt att plocka bort en\r\nregistreringsskylt från en stulen båt. Ingen kan\r\nanmärka på att båten inte har registeringsskylt. Det\r\när totalt meningslöst att ha en typ av frivilligt\r\nregister. För att kontrollen i våra skärgårdar skall\r\nbli effektiv är det viktigt att vi har ett sådant register\r\natt man kan se vem som är skyldig till försummelser\r\ni sjöfarten.</pre><pre>Anf. 49  TOM HEYMAN (m) replik:</pre><pre>Fru talman! Jag skall bara ta upp frågan om\r\nbåtregistret. Även tidigare var det lika lätt att sätta\r\nett felaktigt nummer på båten. I ett antal fall\r\nlyckades man stjäla båtar med registrets hjälp.\r\nKöpen fick laga kraft, eftersom det gick att visa att\r\nbåtarna var registrerade innan de stals. Registret\r\nvar mycket dåligt. Det har varken bidragit till högre\r\nsäkerhet eller till någon bra försäkringslösning.</pre><pre>Anf. 50  HÅKAN STRÖMBERG (s) replik:</pre><pre>Fru talman! Orsaken till att vi tar bort ett register\r\nkan inte vara att det finns möjligheter att\r\nfalskskylta. Ingen har kommit på idén att man skall\r\nta bort bilregistret därför att en och annan biltjuv\r\nbyter ut registeringsskyltar på bilar.</pre><pre>En sådan tanke är helt befängd.\r\nRegeringspartierna och Ny demokrati har sagt att\r\nde vill avskaffa båtregistret. Men länsstyrelserna i\r\nsamtliga kustlän har uttalat sig för att båtregistret\r\nskall vara kvar. Polisen, tullmyndigheter och\r\nRiksrevisionsverket -- dvs. praktiskt taget alla\r\nmyndigheter som berörs av eller handlägger dessa\r\nfrågor -- har sagt att båtregistret borde vara kvar.</pre><pre>Anf. 51  TOM HEYMAN (m) replik:</pre><pre>Fru talman! Håkan Strömberg kommer sanningen\r\nmycket nära när han jämför båtregistret med\r\nbilregistret. Bilregistret är en väsentlig del i\r\nbilskatteuppbörden. Parallellen mellan ett\r\nbåtregister och införandet av en båtskatt framstår i\r\nden tydlighet som faktiskt återfinns i många\r\ntidigare socialdemokratiska motioner.</pre><pre>Anf. 52  KENNETH ATTEFORS (nyd):</pre><pre>Fru talman! Jag är uppfostrad att inte tala så\r\nmycket i egen sak. Men denna gång måste jag göra\r\ndet. Det gäller frågan om en parlamentarisk\r\nsjöfartskommitté. På s. 17 i betänkandet står\r\nföljande: ''I motion T618 (nyd) framhålls att en\r\nbrett sammansatt parlamentarisk\r\nsjöfartskommitté -- med förträdare för näringen\r\nsom experter -- bör tillsättas med uppgift att föreslå\r\nen långsiktigt hållbar sjöfartspolitik. Den\r\nnuvarande osäkerheten om den framtida\r\nsjöfartspolitiken i EU understryker -- säger\r\nmotionärerna -- behovet av att från svensk sida\r\nforma en egen politik, men med ett europeiskt\r\nperspektiv, i syfte att kunna påverka den framtida\r\nsjöfartspolitiken inom EU och den internationella\r\nutvecklingen. En sådan sjöfartspolitik skall\r\nsjälvklart gynna en svensk handelsflotta under\r\nsvensk flagg.''</pre><pre>Vidare vill jag framhålla vad utskottet uttalar i\r\ndenna fråga: ''Utskottet anser att alla\r\nansträngningar därvid bör göras i syfte att nå en\r\nbred enighet över partigränserna i den för nationen\r\ncentrala frågan om hur vårt behov av sjöburen\r\nutrikeshandel bäst skall tillgodoses i ett långsiktigt\r\nperspektiv. En parlamentariskt sammansatt\r\nutredning bör därför tillsättas för ändamålet.\r\nArbetet bör bedrivas med största möjliga\r\nskyndsamhet.''</pre><pre>Fru talman! Eftersom det inte är så ofta vi\r\nnydemokrater får beröm, måste jag på detta sätt få\r\ndet fört till protokollet att det faktiskt är vår motion\r\nsom ligger till grund för att hela kammaren skall\r\nfatta beslutet att tillsätta denna parlamentariska\r\nkommitté. Jag är mycket glad för att det blir en\r\nlösning. Som jag har förstått det hela kommer det\r\naldrig att bli någon rätsida på sjöfartspolitiken om\r\ninte denna kommitté tillsätts. Jag tackar samtliga för\r\ndetta.</pre><pre>Fru talman! Jag vill också ta upp frågan om en ny\r\nfarled i Luleå. Utskottet tillstyrker att arbetet\r\npåskyndas. Det finns naturligtvis en baktanke,\r\nvilket är att förbättra förhållandena för sjöfarten i\r\nNorrland. Nu ser jag att Sten-Ove Sundström blir\r\nglad. Men följande kanske inte gör honom så glad.\r\nSjöfarten är nämligen bra i norr, så det behöver inte\r\nbyggas så mycket järnväg. Allt skall ju vara i\r\nsamklang med den samordnade\r\ninfrastrukturplaneringen. Det finns faktiskt en\r\nbaktanke. Därför tillstyrker utskottet att man skall\r\nse positivt på sjöfarten. T.o.m. Karl-Erik Persson\r\nanser att kammaren är ovanligt positiv till sjöfart\r\nnumera.</pre><pre>Fru talman! Vidare har vi frågan om båtregistret.\r\nFrågan går precis i den riktning som var vår\r\nintention redan från början, dvs. att\r\nförsäkringsbolagen skall ta över registret. Det är\r\nverkligen underligt att ett försäkringsbolag kan\r\nförsäkra båtar till ett värde av 200 000--300 000 kr\r\nutan att begära att båtarna skall märkas på ett\r\nsådant sätt att de kan identifieras om de blir stulna.\r\nDet är försäkringsbolagens plikt att göra detta. Det\r\nbehöver inte alls vara statens plikt. Staten har bara\r\nett enda mål i sikte, nämligen att beskatta båtarna.\r\nSamtliga vet att vi nydemokrater är emot\r\nbeskattning av det mesta.</pre><pre>Det är alltså bra att båtregistret inte finns. Vi\r\nkommer att arbeta hårt för att det inte skall\r\nåterinföras. Jag vet och förstår att myndigheter vill\r\nha registret. Innan jag kom in i riksdagen var jag\r\nsjälv en myndighetsperson. Jag var närmare\r\nbestämt hamnchef. Det var lätt att från bryggan se\r\nvilka som inte hade betalt sina hamn- och\r\nbåtavgifter. Det var jättelätt att inkassera avgifter.\r\nMen någon frihet måste vi ha kvar i landet. Låt\r\nbåtarna vara fria.</pre><pre>Anf. 53  HUGO BERGDAHL (fp):</pre><pre>Fru talman! Mitt inlägg i debatten om sjöfarten\r\nkommer att beröra avsnittet om den svenska\r\nsjöfartens framtid. Jag tycker att det har sagts\r\nytterst litet i den frågan av de föregående talarna.</pre><pre>Konkurrenssituationen inom den internationella\r\nsjöfarten har under de senaste åren inneburit att\r\nsjöfartsnäringens utveckling i vårt land mycket nära\r\nsammankopplats med statliga stödåtgärder. Men\r\ndet har samtidigt framgått klart att statliga\r\nstödåtgärder inte utgör det enda villkoret för\r\nsvensk sjöfarts fortsatta överlevnad eller\r\nutveckling. För allt fler framstår det som helt\r\nnödvändigt att sjöfartsnäringen också måste bidra\r\nmed rationaliseringar och andra kostnadssänkande\r\ninsatser för att kunna öka de svenskflaggade\r\nfartygens möjligheter att hävda sig i konkurrensen.\r\nDenna insikt har också varit regeringens\r\nutgångspunkt när man under de senaste åren har\r\narbetat med frågan om de sjöfartspolitiska\r\nåtgärderna.</pre><pre>Tyvärr är jag övertygad om att man i dag måste\r\nkonstatera att den svenska sjöfartspolitiken trots\r\nmånga lovvärda försök från regeringens sida kört\r\nfast. Jag efterlyser de långsiktiga lösningarna. De\r\nlyser med sin frånvaro.</pre><pre>Sjöfartsnäringens främsta parter,\r\nRedareföreningen och Sjöfolksförbundet, har\r\nmisslyckats med det som andra sektorer av det\r\nsvenska näringslivet klarat av på ett bra sätt,\r\nnämligen att lösa de problem som alltid uppstår när\r\nen näringsgren måste rationaliseras och anpassas\r\ntill nya förhållanden.</pre><pre>Nu brådskar det, inte minst mot bakgrund av att\r\nSverige inom en kort tidsperiod kommer att bli\r\nmedlem i den europeiska unionen. Sverige måste\r\nskyndsamt få en sjöfartspolitik som bidrar till att\r\nstärka landets anseende som sjöfartsnation bland\r\nkonkurrenterna inom näringen.</pre><pre>Sjöfartsnäringen i hela dessa bredd, dvs. redarna\r\noch fackliga organisationer, men också vi politiker,\r\nmåste visa att vi med gemensamma insatser och ett\r\ngemensamt ansvartstagande kan prestera en\r\nhållfast lösning för svensk sjöfartsnäring.</pre><pre>Fru talman! I det betänkande som vi nu behandlar\r\nhar uskottet ställt sig helt enigt bakom kravet att en\r\nparlamentariskt sammansatt utredning bör\r\ntillsättas för att finna en hållbar lösning för svensk\r\nsjöfarts fortbestånd. Trafikutskottet konstaterar att\r\nutredningsarbetet skall bedrivas med största\r\nmöjliga skyndsamhet. Jag vill gärna understryka\r\ndenna skrivning från utskottet. Det är min och mitt\r\npartis starka övertygelse att en sådan utredning bör\r\narbeta med den fasta målsättningen att nå en bred\r\nenighet över partigränserna. Det hela gäller svensk\r\nsjöfarts framtid.</pre><pre>Anf. 54  BO G JENEVALL (nyd):</pre><pre>Fru talman! Jag blandar mig in i debatten av två\r\nskäl. Först och främst har jag verkat hela mitt\r\nyrkesverksamma liv inom shipping- och offshore-\r\nverksamhet, och jag har naturligtvis en hel del\r\nsynpunkter. Dessutom har jag väckt en motion --\r\nsom jag för säkerhets skull har upprepat från förra\r\nåret med några smärre ändringar. Bakgrunden är\r\natt jag tycker att vi borde lyfta blicken när vi talar\r\nom något så internationellt som sjöfart.</pre><pre>I debatten har frågor behandlats som inriktar sig\r\nnationellt på svensk sjöfart, visserligen med ett\r\nvidgat europeiskt perspektiv. Jag tycker att man\r\nskall höja blicken. Sjöfart är internationellt. Det\r\nberör alla människor på jorden på ett likvärdigt\r\nsätt.</pre><pre>Den motion jag har väckt gäller global\r\nsjöfartspolitik. Motionen utgår från att man skall\r\nhandla på sikt. Jag är medveten om att det\r\nverkligen är fråga om på sikt. När något skall göras\r\növerstatligt, i detta fall inom FN:s regi, kommer det\r\natt ta lång tid. Det kan ta 20--30 år innan något\r\ngenomförs. Men man måste börja någonstans och\r\nnågon gång.</pre><pre>Jag skrev som en helt vanlig medborgare i början\r\nav 70-talet ett brev till dåvarande\r\ngeneralsekreteraren U Thant och framförde\r\nsynpunkter på hur problemet kunde lösas. Jag fick\r\nett otroligt fint brev från generalsekreteraren. Han\r\nhöll med om att detta var något som man borde gå\r\nvidare med. Han upplyste mig om något som jag\r\ninte visste då, nämligen att det enbart är regeringar\r\nsom kan ta upp frågor i FN. Han rekommenderade\r\nmig att ta kontakt med den svenska regeringen --\r\nvilket jag senare gjorde. Det var den dåvarande\r\nFälldinregeringen. Jag fick ett brev från\r\nstatsrådsberedningen där det framgick att ärendet\r\nhade överlämnats till Utrikesdepartementet. Det\r\nvar det sista jag hörde i den frågan. Ärendet\r\nhamnade väl i någon ''file''. Detta hände för nära\r\n20 år sedan. Man hade alltså kunnat göra något.</pre><pre>Då kommer vi till utskottets behandling av dessa\r\nfrågor. Av betänkandet framgår följande:\r\n''Utskottet angav därvid ett flertal rättsliga\r\nsvårigheter som talade mot ett sådant register.'' Jag\r\nkan inte förstå vad det är för rättsliga svårigheter\r\nför Sverige som nation att lägga fram ett förslag i\r\ndenna riktning i Förenta nationerna. Jag undrar om\r\nutskottet över huvud taget har läst motionen -- i\r\nvanlig ordning förmodligen bara hemställan.\r\nUtskottet har absolut inte förstått innebörden av\r\nmotionen.</pre><pre>Om ett register inrättas i FN:s regi och drivs igenom\r\nlångsiktigt, skulle vi kunna göra oss fria från först\r\noch främst alla likkistor som flyter omkring på\r\nvärldshaven. Vi skulle få enhetliga säkerhetsregler\r\nför hela världen. Vi skulle få enhetliga\r\nbemanningsregler. Vi skulle få enhetliga\r\nekonomiska villkor. Det skulle endast vara\r\nrespektive nations skicklighet i att bedriva\r\naffärsverksamhet som skulle vara avgörande.</pre><pre>Jag kan inte förstå att ett land som Sverige med en\r\nhög teknologisk standard och nivå på säkerheten,\r\noch som verkligen försöker sköta sina fartyg på rätt\r\nsätt, inte skulle vara intresserad av att lyfta den\r\növriga världens sjöfart upp till ungefär samma nivå.</pre><pre>Det är konstigt att utskottet behandlar frågan på\r\ndet sätt man gör. Det här är visserligen en enskild\r\nmotion, och jag är väl medveten om vad som\r\ntraditionellt händer med en sådan. Jag skulle ändå\r\nvilja höra utskottsledamöternas kommentarer till\r\nbehandlingen av frågan och hur de ser på den över\r\nhuvud taget. Jag har nämligen svårt att inse att det\r\ninte ligger i nationens intresse att göra den insatsen\r\natt lägga fram ett förslag för FN som på sikt skulle\r\nkunna medverka till att förbättra säkerheten i\r\nsjöfarten världen runt. Sverige skulle samtidigt\r\nkunna få ett ännu bättre läge och slippa konkurrera\r\nmed underbetalda besättningar och fartyg som har\r\nlåg kapitalkostnad. Villkoren för sjöfarten allmänt\r\nsett skulle kunna bli likvärdiga.</pre><pre>En annan sak som inte har behandlats är\r\nstuverimonopolet. Jag ställde tidigare en fråga om\r\ndet till ansvarigt statsråd. Har utskottet för avsikt\r\natt göra någonting avseende stuverimonopolet?\r\nDet är en enkel fråga i sammanhanget.</pre><pre>Hugo Bergdahl efterlyste i sitt anförande\r\nlångsiktiga lösningar. I min motion finns vad jag\r\nkallar för långsiktiga lösningar. Vad jag däremot\r\ninte riktigt förstod i Hugo Bergdahls anförande var\r\natt Redareföreningen inte skulle ha gjort särskilt\r\nmycket för svensk sjöfartsnäring, för att utforma\r\nden på rätt sätt. Enligt min erfarenhet är det snarast\r\nså att regering och riksdag uppställer sådana\r\nförutsättningar att Redareföreningen inte kan göra\r\ndet som den, kanske med en mera förnuftig\r\naffärspolitik, borde kunna göra.</pre><pre>Fru talman! Jag stannar där, och jag hoppas att jag\r\nfår några kommentarer från utskottets ledamöter.</pre><pre>Anf. 55  TOM HEYMAN (m) replik:</pre><pre>Fru talman! Vi har självfallet i utskottet läst Bo G\r\nJenevalls motion. Däremot har vi kanske inte helt\r\nförstått vilka problem han tror att man kan lösa\r\nmed någon form av FN-registrering av\r\nvärldshandelsflottan.</pre><pre>Det är litet förvånande att en sådan här tanke förs\r\nfram av just Bo G Jenevall, som representerar Ny\r\ndemokrati. Vad han egentligen säger innebär en tro\r\npå att en överstatlig myndighet skulle kunna gå in\r\noch reglera den internationella sjöfarten. Ny\r\ndemokrati har inte i andra sammanhang, i varje fall\r\ninte i sina partiprogram, visat sig ha någon\r\nförkärlek för vare sig överstatliga eller statliga\r\nmyndigheters regleringar.</pre><pre>Problemet med ett sådant här register är\r\nnaturligtvis att FN aldrig kan göra mer än att nå\r\nenighet inom den egna organisationen. Den\r\nenigheten når man vanligtvis på en mycket låg nivå.</pre><pre>De flytande likkistor som Bo G Jenevall tror att\r\nman skulle kunna komma åt med ett sådant här FN-\r\nregister har i dag en flagga i aktern och en hemort\r\ni något av de länder som är medlemmar i FN. De\r\nländerna kommer naturligtvis inte att vara mer\r\nentusiastiska för skärpta regler i fortsättningen än\r\nvad de är i dag. Därför är ett FN-register ett slag i\r\nluften. Utvecklingen inom FN och den verksamhet\r\nsom FN bedriver visar med all önskvärd tydlighet\r\natt problemen att nå enighet om detaljer är väldigt\r\nstora.</pre><pre>Den andra frågan som Bo G Jenevall tar upp rör\r\nstuverimonopolet. Det är intressant, så till vida att\r\ndet egentligen inte är någonting som riksdagen kan\r\nägna sig åt, eftersom det inte finns något lagstiftat\r\nstuverimonopol. Det finns en överenskommelse\r\nmellan arbetsmarknadens parter om att det bara\r\nskall vara ett stuveri i varje hamn. Denna\r\növerenskommelse har nu tagits upp till debatt. Det\r\nfackliga motståndet mot en ändring av\r\nstuverimonopolet har varit en av de stora\r\nbidragande orsakerna till de svårigheter som svensk\r\nsjöfart har haft, och vi får hoppas att bl.a. den\r\nförändringsansats som Socialdemokraterna visar i\r\ndag innebär att den här frågan också kan avföras\r\nfrån dagordningen relativt snart.</pre><pre>Anf. 56  BO G JENEVALL (nyd) replik:</pre><pre>Fru talman! Tom Heymans replik bekräftar bara att\r\nhan inte har läst min motion. Den innebär nämligen\r\ni förlängningen att vi skall ha ett enda register på\r\nlång sikt och att de fartyg som är anslutna till detta\r\nregister också skall bära en FN-flagga. Det skulle\r\nt.ex. kunna innebära rabatter på\r\nförsäkringspremier och på hamnavgifter. Jag är helt\r\növertygad om att detta så småningom skulle få de\r\neffekter som jag har talat om.</pre><pre>Det finns ju register i de flesta länder i dag. Här är\r\ndet alltså tal om att samordna dem och få likartade\r\nföreskrifter för samtliga länder. Jag vill inte kalla\r\ndet för överstatligt, utan för en samordning.</pre><pre>Stuverimonopolet regleras genom en internationell\r\növerenskommelse, som den svenska staten antagit.\r\nDet finns alltså saker som kan göras, vilket jag har\r\npåpekat för det ansvariga statsrådet.</pre><pre>Anf. 57  TOM HEYMAN (m) replik:</pre><pre>Fru talman! Bo G Jenevalls formuleringar om ett\r\nvärldsregister i FN:s regi ger mig ett intryck av\r\nsuperstaten Utopia, där staten kan bestämma allt.\r\nDet är en hopplös tanke. Jag tror att möjligheten\r\natt nå en världsvid enighet om alla sådana här\r\nfrågor är uteslutan.</pre><pre>Anf. 58  BO G JENEVALL (nyd) replik:</pre><pre>Fru talman! Jag förstår att det inte är särskilt stor\r\nmening att debattera den här frågan vidare med\r\nTom Heyman. Men Redareföreningen står i allra\r\nhögsta grad bakom dessa tankar. Som jag nämnde,\r\nfann generalsekreteraren i FN förslaget mycket\r\nintressant, och han ville gärna att det skulle\r\nbearbetas vidare.</pre><pre>Anf. 59  HUGO BERGDAHL (fp) replik:</pre><pre>Fru talman! Bo G Jenevall har uppfattningen att vi\r\ni utskottet inte har tagit del av innehållet i hans\r\nmotion. Jag vill nog påstå motsatsen: de flesta av\r\noss har tagit del av motionen -- jag har själv läst\r\nden.</pre><pre>Inte heller jag finner någon långsiktig lösning i Bo\r\nG Jenevalls motion. Jag tycker att han skulle vara\r\nglad över att trafikutskottet inser att det finns\r\nmånga problem att lösa när det gäller svensk\r\nsjöfartsnäring. Utskottet har därför enhälligt -- jag\r\nvill understryka det -- föreslagit att det skall\r\ntillsättas en parlamentarisk utredning, som\r\nfördjupar sig i de problemställningar som måste\r\nlösas när det gäller den svenska sjöfartsnäringens\r\nframtid. Det är ändock ett fall framåt. Det är viktigt\r\natt en grupp av sjöfartsintresserade människor tar\r\nupp, diskuterar och försöker komma fram till goda\r\nförslag om framtidens svenska sjöfart.</pre><pre>Jag nämnde att Redareföreningen tillsammans med\r\nde fackliga organisationerna inte har lyckats lösa\r\nsådana problem som man har löst på ett bra sätt\r\ninom andra sektorer av det svenska näringslivet.\r\nDet är att beklaga, men jag anklagar inte bara\r\nredarna för detta.</pre><pre>Jag hoppas att regeringen tillsätter en utredning\r\nenligt utskottets förslag och att den tar sig an dessa\r\nproblem, för att hjälpa redarna och de fackliga\r\norganisationerna att hamna på rätt spår i denna\r\nfråga.</pre><pre>Anf. 60  BO G JENEVALL (nyd) replik:</pre><pre>Fru talman! Jag tycker också att det är bra att\r\nutredningen har tillsatts, vilket jag har förstått är\r\nnågot som även vi nydemokrater har medverkat\r\ntill. Jag vill bara skicka med utredarna att de skall\r\nlyfta blicken litet grand bortom den nationella och\r\nkanske europeiska horisonten när det gäller något\r\nså viktigt som internationell sjöfart.</pre><pre>Jag håller med om att det naturligtvis är två parter,\r\nRedarföreningen och facket, som måste komma\r\növerens och att detta borde lyckas bättre. Men\r\nkanske är de litet bundna -- åtminstone med den\r\nena handen bakom ryggen -- av regler och\r\nbestämmelser, vilket gör att deras förutsättningar\r\nkanske blir sämre än andra länders. Men jag tycker\r\natt det är bra att utredningen har tillsatts och\r\nhoppas att man höjer blicken.</pre><pre>Anf. 61  HUGO BERGDAHL (fp) replik:</pre><pre>Fru talman! Jag skall inte förlänga denna debatt så\r\nmycket. Vi tycks slutligen ha kommit fram till en\r\ngemensam linje i dessa frågor.</pre><pre>Jag vill starkt understryka det som Bo G Jenevall\r\navslutade sitt inlägg med, att de i utredningen bör\r\nlyfta blicken en bra bit bortom den svenska\r\ngränsen. Vi ensamma här i Sverige har inte alltid de\r\ngoda lösningarna, utan jag tror att vi måste jämföra\r\nvåra synpunkter med våra konkurrenters utanför\r\nSveriges gränser.</pre><pre>Anf. 62  BO G JENEVALL (nyd) replik:</pre><pre>Fru talman! Vi är samstämmiga i mycket, men jag\r\nhävdar fortfarande att vi från svensk sida borde ta\r\nett initiativ i denna fråga.</pre><pre>Anf. 63  CLAUS ZAAR (nyd):</pre><pre>Fru talman! När det gäller betänkandet kommer\r\njag att uppehålla mig vid en viss färjetrafik,\r\nnämligen den till Gotland.</pre><pre>Det är uppenbart att kraftfulla åtgärder måste\r\nvidtas för Gotlandstrafiken. Som medborgare\r\nfrapperas man av att den överenskommelse som\r\nträffats med rederiet Nordström  &amp;  Thulin nu\r\nkräver 175 miljoner kronor per år i bidrag. I det\r\nsammanhanget bör noteras att trafikunderlaget\r\nkraftigt har ökat och att rederiet dessutom har\r\ninfört prishöjningar. Kostnaderna i samhället i\r\növrigt har hållits nere medan man här kan se\r\nkraftiga prishöjningar och en kraftig volymökning.</pre><pre>Det är bra att Gotlandstrafiken nu utreds. Det vore\r\noroande om det skulle få fortsätta på detta vis.\r\nBehovet av subventioner på flera hundra tusen\r\nkronor per dag förefaller att innebära en ohållbar\r\nsituation. Då måste man titta på vad det finns för\r\nalternativ. Som det är nu tas pengarna in genom att\r\nlastbilstransporterna åläggs ett Gotlandstillägg som\r\ninnebär att åkerierna tvingas ta ut ökade\r\nfraktkostnader utöver vad som egentligen skulle\r\nbehövas.</pre><pre>Vi har tidigare i en motion framfört idéer om\r\nförändringar av Gotlandstrafikens finansiering. Vi\r\nhar föreslagit taxfreeförsäljning på\r\nGotlandsfärjorna. Den frågan tror jag kommer att\r\nbli mer aktuell än någonsin. Gotland är ju en ö. Vi\r\nbehöver bara jämföra den med Åland, där\r\nförhållandet är det rakt motsatta. Där behöver inte\r\ntrafiken subventioneras. Åland har i\r\nförhandlingarna med EU fått igenom ett avtal om\r\ntaxfreeförsäljning på färjetrafiken. Därför är det\r\ninte så märkvärdigt som det ofta görs gällande att\r\nförsöka införa taxfreeförsäljning på färjorna just\r\ntill Gotland.</pre><pre>Jag tror att klassningen av nuvarande system för\r\ninrättandet av taxfreeförsäljning måste ändras.\r\nRutterna är såväl långa som korta. Tidigare har\r\ngällt att färjetrafiken skall gå mellan olika nationer.\r\nMen jag tycker inte att vi skall behöva sälja\r\nGotland för att införa taxfreeförsäljning på\r\nGotlandsfärjorna. Det måste finnas andra kreativa\r\nlösningar. Som jag sade blir det nu inte konkurrens\r\npå lika villkor för lastbilstrafiken.</pre><pre>Fru talman! Skicklighet och kreativitet bör avgöra\r\nden framtida färjetrafikens utveckling. Gotlands\r\nfärjetrafik är en oerhört viktig del i turistindustrin\r\noch dess framtida expansion. En av de delar i\r\nsamhället där vi verkligen kan skapa ny\r\nsysselsättning och ny framtid för många\r\nmedborgare är just turistindustrin, för den har varit\r\neftersatt. Jag hoppas därför på en öppen diskussion\r\nom en förändring av taxfreesystemet.</pre><pre>Anf. 64  TOM HEYMAN (m) replik:</pre><pre>Fru talman! Claus Zaar har synpunkter på många\r\nangelägna problem när det gäller Gotlandstrafiken,\r\nvilka jag kan dela. Det är därför bra att det nu har\r\ntillsatts en utredning som skall se över\r\ntrafikförsörjningen till Gotland. I utredningen är\r\nför övrigt även Ny demokrati representerat.</pre><pre>För närvarande är vi bundna av gällande avtal.\r\nUnder avtalsperioden finns det inte så mycket att\r\ngöra åt trafiken, utan utredningen får inriktas på\r\nperioden efter.</pre><pre>Claus Zaar tar upp frågan om taxfreeförsäljning, en\r\nfråga som många gånger har tagits upp här i\r\nkammaren. I dag tror jag att vi kan avföra den från\r\ndagordningen. Vi har sökt inträde i Europeiska\r\nunionen. Bland EU:s lösningar för internationell\r\nfärjetrafik finns över huvud taget inte problemet\r\nmed taxfreeförsäljningen med. Åland har fått till\r\nstånd en särlösning, baserad på dess internationella\r\nfördrag från tiden kring 1920. Men Sverige har\r\nvarken begärt någon särställning för Gotland eller\r\nfått någon sådan beviljad. Frågan kan inte heller\r\nväckas i efterhand.</pre><pre>För att rensa debatten vill jag säga att färjetrafiken\r\ntill Gotland inte skall baseras på taxfreeförsäljning\r\nutan på andra lösningar.</pre><pre>Anf. 65  CLAUS ZAAR (nyd) replik:</pre><pre>Fru talman! Tom Heyman sade att man skall avföra\r\nfrågor från debatten. Jag tycker att det resultat som\r\nFinland har nått visar att man inte skall bara säga\r\natt frågor är avgjorda. Kommer vi nu, vilket jag\r\nhoppas, med i EU efter en omröstning, kan en\r\npåverkan inifrån ske. Vi kan inte fortsätta att i\r\nnuvarande omfattning översubventionera trafiken.\r\nI så fall måste man lägga papperen på bordet, vilket\r\ninte har skett. Det är väldigt svårt att få närmare\r\nuppgifter om dessa avtal.</pre><pre>Anf. 66  ULLA PETTERSSON (s):</pre><pre>Fru talman! Förra våren beslutade trafikutskottet\r\natt begära en utredning om färjetrafiken till\r\nGotland efter ett motionsförslag från mig och\r\nandra. Det är alldeles utmärkt, och jag tänker\r\ndärför inte ge mig in i diskussionen om stödet till\r\nfärjetrafiken till Gotland, även om det onekligen\r\nvore frestande. Jag ser med tillförsikt på\r\nutredningen och dess förslag.</pre><pre>När utredningen tillsattes i höstas, insåg man\r\nganska snart att det inte gick att ställa flygtrafiken\r\nutanför. Det beror naturligtvis på de speciella\r\nförhållandena på Gotland. Det finns ingen väg att\r\nvälja på. Jag vet inte för vilken gång i ordningen jag\r\nupprepar detta från denna talarstol.</pre><pre>Utredningens ordförande, som är ordinarie\r\nledamot i trafikutskottet, gick ut i gotländska\r\nmassmedierna och gav uttryck för denna\r\nuppfattning. Man hade för avsikt att anlägga en\r\nhelhetssyn på trafiken. Då måste både flyg- och\r\nfärjeförbindelserna finnas med.</pre><pre>För att få litet dragning på detta väckte vi på\r\nGotlandsbänken en motion och begärde\r\ntilläggsdirektiv till utredningen. Nu svarar utskottet\r\natt man förutsätter att regeringen i samband med\r\nberedningen av utredningsförslaget även beaktar\r\nflygtrafiken men att man inte är beredd att föreslå\r\ntilläggsdirektiv.</pre><pre>Jag är väldigt förvånad över att utredningens\r\nordförande inte i utskottet har drivit samma linje\r\nsom i gotländska massmedier. Jag vill därför passa\r\npå och ställa den frågan, eftersom han är\r\nnärvarande här i dag. Det är beklagligt. Jag har nu\r\nfått klart för mig att utredningen -- möjligen med\r\nundantag för ordföranden -- själv har begärt\r\ntilläggsdirektiv med denna innebörd. Det är\r\nnödvändigt för att få en allsidig belysning.</pre><pre>En annan Gotlandsmotion, som vi också har varit\r\neniga om, handlar om ansvaret för de strandade\r\nfartygen. Jag undrar om man verkligen har läst\r\nmotionen, när man uttrycker sig som t.ex. Tom\r\nHeyman gjorde. Vi talar inte om behovet av någon\r\ntung bärgningsutrustning i första hand, utan vi talar\r\nom ansvaret och om en utvidgning av antalet s.k.\r\nfarliga ämnen. Det finns ju ämnen som klassas så\r\nredan i dag.</pre><pre>Det är svårt att förstå varför privatiseringens\r\nvapendragare i de borgerliga partierna utgår från\r\natt staten skall stå för kostnaderna om man\r\nfastställer ett ansvar för vrak. Jag har svårt att\r\nförklara för mina väljare och jag har själv svårt att\r\ninse varför det skall vara förbjudet att lämna ett\r\nbilvrak i skogen men vara fullt tillåtet att lämna ett\r\nvrak i våra vatten så länge det inte ligger i en farled\r\neller på annat sätt stör normal verksamhet.</pre><pre>Jag yrkar bifall till den socialdemokratiska\r\nreservationen nr 4. För övrigt anser jag att\r\nfritidsbåtsregistret bör återinföras.</pre><pre>Anf. 67  TOM HEYMAN (m) replik:</pre><pre>Fru talman! Frågan om ansvar för olika händelser\r\npå den internationella sjöfartens område är\r\nkonventionsbunden. Därmed är en förändring inte\r\nnågot som man enkelt kan bestämma om i\r\nriksdagen. Det tar vanligtvis en ohygglig tid att\r\ngenomföra förändringar. Dessutom är man i andra\r\nländer kanske inte lika intresserad av att utvidga\r\nredaransvaret till att gälla även bärgning av vrak.\r\nDet är ingen självklarhet att Sverige skulle kunna\r\nfå en sådan konventionsförändring genomförd.\r\nMan har lyckats på två områden, dels när det gäller\r\noljetransporter, där det har införts ett strikt ansvar,\r\noch dels i fråga om atomansvarighetslagen. När det\r\ngäller övrig sjöfart har man inte internationellt sett\r\nsamma intresse av ett vidgat ansvarsbegrepp, så\r\nvåra möjligheter skall inte övervärderas.</pre><pre>Anf. 68  ULLA PETTERSSON (s) replik:</pre><pre>Fru talman! Tom Heyman sade att det tar en\r\nohygglig tid om man skall påverka de\r\ninternationella konventionerna. Denna fråga\r\naktualiserades för minst tio år sedan, när fartyget\r\nBenguela gick på grund vid Gotlands västkust.\r\nSedan dess har vi kämpat här i riksdagen för att få\r\ntill stånd en lagstiftning. Jag kan upplysa om att\r\nresterna av Benguela fortfarande ligger kvar.</pre><pre>Det finns lagstiftning på detta område. Det framgår\r\nav vår motion att det t.ex. i Holland finns en\r\nlagstiftning i detta avsende, vilken utskottet enkelt\r\nhade kunnat ta del av.</pre><pre>Anf. 69  LARS SVENSK (kds):</pre><pre>Fru talman! Jag fick av Ulla Pettersson en fråga som\r\ngällde flygets roll i utredningen om\r\nGotlandstrafiken. Jag är ordförande i denna\r\nutredning. Ulla Pettersson har naturligtvis hämtat\r\nsina citat från tidningarna. Jag kan då tala om min\r\nrelation till pressen i dessa frågor.</pre><pre>Jag har uttryckligen förklarat att flyget inte ligger\r\ninom kommitténs arbete. Det tror jag att vi är\r\növerens om. Sedan kom denna fråga upp med\r\nprishöjningarna. Jag sade då till medierna att finner\r\nvi, när vi jobbar med dessa frågor, att det finns\r\nsamverkanslösningar när det gäller trafiken och\r\nnaturliga kopplingar mellan färjetrafiken och\r\nflygtrafiken, skall vi naturligtvis ta upp dessa till\r\nbehandling. Det kan finnas lösningar som är\r\npositiva för flygtrafiken, t.ex. ökad konkurrens.</pre><pre>Jag vill även upplysa om att denna fråga har varit\r\nuppe till behandling i kommittén. Det har nu\r\nformulerats och framställts en fråga till regeringen\r\nom kommitténs möjligheter att inbegripa även\r\nflygtrafiken i detta arbete. Jag har personligen\r\nuttryck oro för att vi skall få in hela flygtrafiken,\r\neftersom den i sig är mycket omfattande. Flyget\r\nstyrs ju av både nationella och internationella\r\nregleringar och avregleringar. Skall vi ta med detta\r\noch behandla det på det sätt som krävs, kan det bli\r\nett mycket omfattande arbete, som kan ta tid i\r\nanspråk från det som kommittén ursprungligen är\r\nsatt att sköta, nämligen i första hand färjetrafiken.\r\nMen i dagsläget är frågan alltså formulerad och\r\nframställd till regeringen.</pre><pre>Anf. 70  ULLA PETTERSSON (s):</pre><pre>Fru talman! Jag vill tacka Lars Svensk för att han\r\nkom hit och svarade på mina och gotlänningarnas\r\nfrågor. Att flygtrafiken i dag inte ligger inom ramen\r\nför utredningen känner vi väl till. Det är ju\r\nanledningen till att vi för denna diskussion.</pre><pre>Finns det naturliga kopplingar, sade Lars Svensk,\r\nskall man även ta upp flygtrafiken till behandling.\r\nJa, dem kan varje gotlänning ange för utredningen.\r\nDet gläder mig mycket att kommittén alldeles på\r\negen hand har tagit detta initiativ. Det är tråkigt att\r\ninte också trafikutskottet kunde stödja den\r\nframställningen. Det stämmer inte riktigt, när\r\nutskottet förklarar att det skulle bli så besvärligt\r\noch krångligt att ta upp denna sak men samtidigt\r\nsäger att man utgår från att regeringen i samband\r\nmed beredningen av utredningens förslag även\r\nskall beakta flygtrafiken. Man begär alltså att\r\nregeringen skall ta på sig det stora omfattande och\r\nbesvärliga internationella arbetet men vill inte\r\növerlåta det till kommittén, som i alla fall har detta\r\nsåsom specialuppgift. Detta beklagar jag. Jag\r\nhoppas verkligen att regeringen i motsats till vad\r\nsom tidigare har sagts i frågedebatter är beredd att\r\nställa sig bakom denna uppfattning och ge\r\nutredningen sådana tilläggsdirektiv att den också\r\nbehandlar flyget.</pre><pre>Anf. 71  LARS SVENSK (kds):</pre><pre>Fru talman! Eftersom några står och pratar bakom\r\nryggen på mig, hörde jag inte riktigt Ulla\r\nPetterssons anförande. Men det var säkert bra, och\r\njag tackar för det.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Luftfart</pre><pre>Föredrogs</pre><pre>trafikutskottets betänkande</pre><pre>1993/94:TU15 Luftfart (prop. 1993/94:100 delvis).</pre><pre>Anf. 72  SVEN-GÖSTA SIGNELL (s):</pre><pre>Fru talman! När vi i mars månad förra året\r\ndebatterade luftfartsfrågor, fastslog vi att 1990-\r\ntalets luftfartsdebatt inte präglas av samma\r\noptimism och framtidstro som hade rått under\r\n1980-talet med sin då snabba tillväxt av flygtrafiken\r\nsåväl inrikes som utrikes. Nedgången för\r\ninrikesflyget kan i huvudsak förklaras av\r\nlågkonjunkturen. Till detta kommer andra åtgärder\r\nsom ett resultat av politiska beslut. Avregleringen\r\nav flyget har resulterat i neddragningar av\r\nflygverksamheten på många platser.\r\nÅterupptagandet av linjefarten på Bromma är en\r\nannan åtgärd som har bidragit till försämringar i\r\nArlandas fina navsystem.</pre><pre>Vi socialdemokrater har varit och är fortfarande\r\nstarkt kritiska till det sätt på vilket avregleringen av\r\nflyget har genomförts samt till linjefart på Bromma\r\nflygplats.</pre><pre>Beträffande den framtida verksamheten på\r\nBromma flygplats anser vi socialdemokrater nu\r\nsom tidigare att regeringen snarast bör deklarera\r\natt staten inte kommer att ta något ekonomiskt\r\nansvar för ytterligare en regional flygplats i\r\nStockholmsområdet efter 1996. Frågan om en\r\nsådan flygplats för Stockholmsregionen måste lösas\r\nav regionen på samma sätt som övriga regioner i\r\nlandet tar ansvar för sina flygplatser. Vi anser inte\r\natt det är riksdagen som skall avgöra om Bromma\r\nskall användas såsom flygplats efter den 31\r\ndecember 1996, utan det bör avgöras av\r\nStockholms kommun. Vi är däremot fullt\r\növertygade om att staten via Luftfartsverket inte\r\nskall ha något som helst ansvar för driften av\r\nBromma flygplats efter den 31 december 1996.</pre><pre>I motion T224 har vi socialdemokrater framhållit\r\natt Luftfartsverket i sin slutrapport Flyget inom\r\nNorrland 1993 har föreslagit att åtgärder för\r\nflygtrafikförsörjningen till Norrlands\r\nuniversitetssjukhus i Umeå fullföljs genom att\r\nstaten upphandlar flygtrafik på sträckorna\r\nÖstersund--Umeå, Kiruna--Luleå--Umeå,\r\nGällivare--Umeå och Sundsvall-- Umeå.\r\nRegeringen anser att staten skall upphandla trafik\r\nendast på linjen Östersund--Umeå. Detta anser vi\r\nvara felaktigt. Kostnaderna för denna upphandling\r\nunder nästa budgetår beräknas till 9,3 miljoner\r\nkronor.</pre><pre>Vi delar Luftfartsverkets uppfattning att en\r\nsamordnad upphandling bör ske av flygtrafiken i\r\nNorrland på de linjer som verket har angivit.\r\nDärigenom kan de statliga medlen ges en betydligt\r\neffektivare användning och den för Norrland\r\nlivsviktiga flygtrafikförsörjningen tryggas.</pre><pre>När vi i trafikutskottet vecka 9 besökte Umeå och\r\nVästerbotten fick vi ytterligare belägg för hur\r\nviktigt det är att upphandlingen av flygtrafiken\r\nutökas så att den även omfattar de tidigare nämnda\r\nNorrlandslinjerna. Regeringens ofullständiga\r\nproposition om Norrlandstrafiken är beklaglig.\r\nMen nu har riksdagen möjlighet att komma till rätta\r\nmed detta misstag genom att stödja reservation nr\r\n1 i trafikutskottets betänkande nr 15.</pre><pre>Jag förutsätter att alla ni ledamöter som\r\nrepresenterar Norrland, oberoende av\r\npartitillhörighet, stödjer vår reservation. I annat\r\nfall är det illa ställt med omtanken om ert Norrland.</pre><pre>I vår reservation nr 2 tar vi upp ytterligare två\r\nfrågor som gäller Norrlandsflyget. Det gäller då\r\nförst den utbyggnad av rullbanan på Kiruna\r\nflygplats som vi anser är nödvändig för att de stora\r\nflygplanen som används vid ozonforskningen skall\r\nkunna starta på ett tillfredsställande sätt.\r\nInvesteringar i rullbanan bör därför snarast komma\r\ntill stånd.</pre><pre>Vidare tar vi upp en för Luleå flygplats -- Kallax,\r\nsom är en av de mest trafikerade flygplatserna i\r\nlandet -- viktig fråga, nämligen frågan om\r\nbyggandet av den nya hangarbyggnad som är\r\nnödvändig för att trafiken skall kunna upprätthållas\r\npå ett tillfredsställande sätt.</pre><pre>Till sist gäller det reservation nr 4 och ett\r\nmotionskrav från de socialdemokratiska\r\nledamöterna i Skåne. De föreslår att de skånska\r\nflygplatsernas framtid bör utredas mot bakgrund av\r\navregleringen och den eventuella\r\njärnvägsförbindelsen mellan Malmö och\r\nKöpenhamns flygplatser. I likhet med\r\nmotionärerna anser vi socialdemokrater i\r\ntrafikutskottet att detta är en mycket angelägen\r\nfråga.</pre><pre>Fru talman! Med detta yrkar jag bifall till samtliga\r\nsocialdemokratiska reservationer som är fogade till\r\nbetänkandet.</pre><pre>Anf. 73  KARL-ERIK PERSSON (v):</pre><pre>Fru talman! Om det hade funnits en samordning\r\nmellan olika trafikslag skulle det eventuellt ha\r\nkunnat innebära att satsningar på små flygplatser\r\ninte hade kommit till stånd i den utsträckning som\r\ni dag sker. Jag tänker då på små flygplatser i\r\nanslutning till stora flygplatser.</pre><pre>Däremot anser jag att satsningarna på små\r\nflygplatser, framför allt i Norrlands inland där det\r\ninte finns några andra kommunikationsmedel,\r\nmåste få fortsätta. Jag tror att staten på sikt inte kan\r\nundandra sig sitt ansvar för att det finns bra\r\nkommunikationsmöjligheter, framför allt i\r\nNorrlands inland där andra kommunikationsmedel\r\ninte är möjliga. Och om sådana är möjliga är många\r\nav tidsskäl beroende av att snabbt kunna ta sig till\r\nNorrlands inland, och även därifrån. Således måste\r\nstaten ta ett ökat ansvar i den delen.</pre><pre>När det gäller utbyggnaden av trafiken med\r\nsnabbtåg tror jag att små flygplatser i anslutning till\r\nstora flygplatser på sikt kommer att betyda att det\r\nav ekonomiska skäl inte är möjligt att fortsätta att\r\ndriva dem på det sätt som sker i dag.</pre><pre>Till detta betänkande har vi i Vänsterpartiet fogat\r\ntvå motioner. I den ena motionen säger vi att flyget\r\nskall ta sin del av kostnaderna för vad buller och\r\nluftföroreningar förorsakar.</pre><pre>På s. 22 i utskottsbetänkandet uttalar sig utskottet\r\nsom svar på vår motion på ett sådant sätt att jag\r\nmåste fråga utskottets representant om han\r\nverkligen står bakom skrivningen i betänkandet:</pre><pre>''Utskottet vill erinra om att den övervägande delen\r\nav trafikflygplan och motorerna till sådana\r\ntillverkas utomlands.'' Ja, det är helt riktigt. Men\r\nfrågan är om vi inte tillverkar motorer till de bilar\r\nsom i dag trafikerar svenska vägar och som vi ställer\r\nhöga miljökrav på. Måste vi inte ställa miljökrav\r\nockså på importen? Om vi inte gör det blir\r\nkonsekvensen att vi bara kan ställa miljökrav på\r\nfordon som tillverkas här i Sverige. Jag förstår alltså\r\ninte vad utskottet menar med sin skrivning om att\r\nvi inte kan ställa krav på det som kommer utifrån.</pre><pre>Längre ner i texten står det att vi skall arbeta\r\ninternationellt när det gäller att komma till rätta\r\nmed sådana här problem, och det är helt riktigt.\r\nDet gör vi ju när det gäller andra fordonstyper och\r\nmotorer. Jag kan alltså inte förstå att det skall\r\nbehöva finnas en skillnad här, dvs. att vi skall ställa\r\nhögre miljökrav på importen.</pre><pre>I den andra motionen tar vi upp frågan om Bromma\r\nflygplats. Jag instämmer i vad Sven-Gösta Signell\r\nhar sagt. Vidare överlämnar jag med varm hand de\r\nhandlingar som jag här har med mig till Oskar\r\nLindkvist. Såvitt jag förstår kommer Oskar\r\nLindkvist i sitt anförande att tala om Bromma\r\nflygplats.</pre><pre>Fru talman! Med detta yrkar jag bifall till mom. 14\r\ni utskottets hemställan i betänkandet.</pre><pre>Anf. 74  JAN SANDBERG (m):</pre><pre>Fru talman! I detta betänkande behandlas en viktig\r\ndel av det svenska transportsystemet. Att detta\r\nlivligt diskuteras trodde jag mig ha märkt i\r\nriksdagskaféet så sent som för några minuter sedan.\r\nDär satt nämligen några representanter från ett\r\ncentralt partikansli och -- som jag trodde --\r\ndiskuterade luftfarten. Men det visade sig senare\r\natt de talade om getnäringen, inte om jetnäringen.\r\nBortsett från den episoden är fungerande\r\nflygtransporter viktiga, inte minst för Sveriges glest\r\nbefolkade delar.</pre><pre>I det här betänkandet om luftfarten tillstyrker\r\nutskottet att riksdagen godkänner propositionens\r\nförslag om riktlinjer för just inrikes flygtrafik.</pre><pre>Därmed vill jag också inledningsvis yrka bifall till\r\nutskottets hemställan i betänkandet samt avslag på\r\nalla de reserverationer som har avgivits av\r\nSocialdemokraterna. Dessutom yrkar jag avslag\r\nbeträffande Vänsterpartiets meningsyttring.</pre><pre>Utskottet tillstyrker propositionsförslagen om bl.a.\r\nLuftfartsverkets verksamhet under perioden 1994--\r\n1996 när det gäller inriktning, syften och\r\nmålsättningar för verksamheten.</pre><pre>Från den borgerliga sidan har vi i många år\r\nemellertid hävdat att en avreglering måste komma\r\ntill stånd för att vi skall få en konkurrensutsatt och\r\ndärmed bättre fungerande flygtrafik i vårt land.</pre><pre>Avregleringen, vilken nu är genomförd, har\r\nmedfört att det uppstått en ökad konkurrens. Nya\r\naktörer har tillkommit. Sammantaget har\r\navregleringen inneburit många positiva effekter,\r\nbl.a. genom att vi har fått ett större utbud och, i\r\nnormalfallet, lägre priser.</pre><pre>Fru talman! I en del motioner -- och det gäller då\r\nframför allt från Socialdemokraterna -- märks en\r\noro över hur de mindre flyglinjerna och\r\nflygplatserna skall klara sig i ett friare\r\nkonkurrensförhållande. Men det är väl alltid så att\r\ndet, när något nytt införs, blir vissa förändringar.\r\nDetta är naturligt, och en viktig beståndsdel i just\r\narbetet med att utveckla och förbättra.</pre><pre>En ökad avreglering stimulerar ju flygbolagen till\r\nnya initiativ. Nya tankar och idéer, som tidigare\r\neffektivt har hindrats, växer fram.</pre><pre>Det är också känt att just de mindre företagen, som\r\nnumera är aktivare, alltid har lättare att ställa om\r\nsig och att de kan agera smidigare än stora företag\r\nnär det gäller att nå framgång på marknaden och att\r\nerbjuda det som invånarna i Sverige efterfrågar.\r\nDetta kommer troligen att ge just de små företagen,\r\noch därmed också de mindre flygplatserna, stora\r\nchanser att utvecklas.</pre><pre>Beträffande frågan om trafiken på regionalpolitiskt\r\nviktiga, men ekonomiskt svaga, linjer vill utskottet\r\nför sin del framhålla vikten av att trafiken på dessa\r\nlinjer kan upprätthållas också i en avreglerad\r\ntrafiksituation.</pre><pre>Men om det visar sig att detta inte inträffar -- vilket\r\njag i och för sig inte tror -- har staten ett ansvar att,\r\nsom utskottet uttalar, stödja regionalpolitiskt viktig\r\ntrafik. Det är bl.a. därför som vi, som framgår av\r\nbetänkandet, fördubblar driftbidraget till\r\nkommunala flygplatser i skogslänen och på samma\r\ngång tillåter ett mer flexibelt stöd.</pre><pre>De fem kommunala flygplatserna i det tidigare s.k.\r\nprimärnätet skall också övergångsvis få ett\r\nutjämningsbidrag som i princip jämställer dem med\r\nmotsvarande statliga flygplatser.</pre><pre>Det finns ett behov av att överväga frågan om att\r\nklarare definiera statens ansvar för flygplatsnätet\r\nmed anledning av att trafiken har avreglerats. En\r\nsådan ny definition kräver dock att man skall kunna\r\navläsa mer långsiktiga effekter i flygtrafiken.\r\nDärför bör man avvakta ytterligare något innan\r\nman sjösätter nya, genomgripande och bestående\r\neventuella stödsystem.</pre><pre>Fru talman! I utskottet har vi under de senaste åren\r\nvarit överens om att Arlanda behöver byggas ut\r\nmed en tredje bana för att kunna möta resenärernas\r\nbehov och möjlighet att använda Arlanda flygplats\r\npå ett riktigt sätt. Så kommer också att ske enligt\r\nLuftfartsverkets planering 1999.</pre><pre>Vi har också till största delen varit överens om att\r\nStockholm behöver två flygplatser. Det har också\r\nsagts från flera håll att det är ett riksintresse att det\r\nfinns två flygplatser i denna region. Eftersom inget\r\nannat alternativ ännu har kunnat tas fram från\r\nStockholmsregionen har Bromma återigen blivit\r\nden andra flygplatsen i regionen.</pre><pre>Nu finns det en majoritet i Stockholms\r\nkommunfullmäktige för att bevara Bromma\r\nflyplats. Därför ställer sig utskottet bakom\r\nförslaget att Bromma flygplats skall bevaras\r\nytterligare ett antal år. Vi kan konstatera att en\r\nfungerande flygtrafik i Stockholmsregionen inte\r\nbara gynnar just huvudstadsregionen utan hela vårt\r\navlånga land.</pre><pre>Jag yrkar bifall till utskottets hemställan.</pre><pre>Sedan tänkte jag något kommentera det som andra\r\ntalare har fört fram. Karl-Erik Persson talar om\r\nmiljön på flygområdet. Jag kan hålla med om att\r\nskrivningen i betänkandet är något kortfattad.\r\nLäser man propositionen får man en bättre\r\ngenomlysning av problemen. Det händer faktiskt\r\nmycket redan. Som exempel kan jag nämna\r\ndifferentierade landningsavgifter på olika flygplan\r\nberoende på buller- och miljöeffekter. Om vi skall\r\nkunna lösa problemen med luftföroreningar\r\ninternationellt -- luftföroreningar är ofta\r\ninternationella -- är det just internationellt arbete\r\nsom måste till. Därför är jag något förvånad när\r\nKarl-Erik Persson talar om vikten av internationellt\r\nsamarbete och samtidigt representerar ett parti som\r\nsäger nej till ett medlemskap i den europeiska\r\nunionen. Där har vi verkligen möjlighet att påverka\r\ninte bara Sveriges luftmiljö utan Europas och\r\nindirekt miljön i hela världen.</pre><pre>Ordföranden i utskottet hade synpunkter på\r\nBromma flygplats. Jag har antytt tidigare att en\r\nförutsättning för att ha en fungerande konkurrens,\r\nför att vi därigenom skall få en bra flygtrafik i alla\r\ndelar av Sverige, är att vi har tillgång till två\r\nflygplatser i Stockholmsregionen. Det är en\r\nanledning till att Bromma bör finnas kvar. Den\r\nandra är att regionen själv, majoriteten i stadens\r\nfullmäktige, är också av den uppfattningen. Då\r\nskall vi inte från riksdagens sida förhindra\r\nstockholmarna från att utveckla det de tycker är\r\nviktigt.</pre><pre>Det antyddes också att vi inte tar vårt ansvar för\r\nflygplatserna i de delar av landet där det inte finns\r\nså många passagerare. Men vi har ju fördubblat\r\nstödet till de kommunala flygplatserna i\r\nskogslänen. Vi bibehåller tills vidare stödet till\r\nkommunala flygplatser i det tidigare primärnätet.\r\nÄr det, SvenGösta Signell, att försämra för\r\nglesbygden? Det är snarare tvärtom!</pre><pre>Det fördes diskussioner om att införa en ny form av\r\nstödsystem eller upphandlingssystem för\r\nflygtrafiken för att se till att det regionalpolitiskt\r\nviktiga flyget finns kvar. Man säger att det skall\r\ngöras nu, det är väldigt bråttom. Men det var inte\r\nså länge sedan som representanter för\r\nSocialdemokraterna i ett annat betänkande\r\ngällande trafikpolitiken i stort tyckte att vi minsann\r\nskulle utvärdera det tidigare stora övergripande\r\ntrafikpolitiska beslutet för att därefter bestämma\r\noss för hur vi skall gå vidare. Nu säger man helt\r\ntvärtom. Nu är det vi från regeringpartiernas sida\r\nsom säger att vi skall utvärdera och se på effekterna\r\nför att sedan gå vidare. Vad är det för fel att kräva\r\ndet på det här området när Socialdemokraterna\r\nkrävde precis samma sak på ett annat område?</pre><pre>Anf. 75  KARL-ERIK PERSSON (v) replik:</pre><pre>Fru talman! Jag håller med Jan Sandberg om att det\r\ngörs en del miljösatsningar när det gäller flyget.\r\nMen nog är det en olycklig formulering när det\r\nskrivs att man inte kan påverka därför att\r\nmotorerna görs utomlands. Jag tycker att det är en\r\nolycklig formulering av utskottet. Den som läser\r\ndet får det intrycket att vi i och med att motorerna\r\ngörs utomlands inte kan göra någonting. Visst kan\r\nvi.</pre><pre>Jan Sandberg har rätt i att jag tillhör dem som är\r\nemot ett EU-medlemskap. Blanda inte in det i den\r\nhär debatten, det är litet malplacerat när vi talar om\r\ninternationell flygtrafik. Enligt mitt medvetande\r\nsträcker det litet längre än till Europa.</pre><pre>Visst tillverkas största delen av\r\npassagerarflygplanen i dag i USA, om jag inte är\r\nalldeles felunderrättad. Det var ett litet feltramp av\r\nJan Sandberg att hoppa på mig och göra det här till\r\nen EU-debatt. Jag tar gärna den debatten med Jan\r\nSandberg, men låt oss försöka få den debatten när\r\ndet är läge för det, inte nu. Om Jan Sandberg ville\r\nskära pipor i vassen när det gäller mig och EU skar\r\nhan på fel ställe.</pre><pre>Anf. 76  JAN SANDBERG (m) replik:</pre><pre>Fru talman! Jag vill än en gång påpeka att jag kan\r\ninstämma i att skrivningen i utskottsbetänkandet på\r\nmiljöområdet är kortfattad. Den kunde ha varit\r\nmer genomgripande. Men jag vill hänvisa till vad\r\nsom skrivs i propositionen på det här området. Där\r\nskrivs det ganska mycket.</pre><pre>Även om ett stort antal av de motorer som används\r\ni flygplanen tillverkas i USA, är det inget argument\r\nför att vi inte skall arbeta internationellt och för att\r\nvi inte skall arbeta inom EU:s ram för att påverka.\r\nDe facto är det så att internationella\r\növerenskommelser träffas och diskussioner förs\r\nmellan EU, USA och andra aktörer på marknaden.\r\nDärför är det viktigt att vi kan påverka en av de\r\nparter som har ett mycket stort inflytande på det\r\nhär området, dvs. EU. Det var därför som jag\r\ngjorde den mycket naturliga kopplingen till ett\r\nsvenskt EU-medlemskap.</pre><pre>Anf. 77  SVEN-GÖSTA SIGNELL (s)\r\nreplik:</pre><pre>Fru talman! Jan Sandberg säger att många nya\r\naktörer nu tack vare avregleringen har dykt upp\r\ninom flygsektorn. Det är alldeles riktigt. Men\r\nväldigt många aktörer har också gått i konkurs på\r\ngrund av avregleringen, som vi har kritiserat.</pre><pre>Det framhålls gärna att det har blivit\r\nprissänkningar. Visst har det blivit prissänkningar\r\npå vissa stora linjer, men på de små linjerna har det\r\nfaktiskt blivit prishöjningar. Gotland nämndes\r\ntidigare. Gotlandslinjen är ett typexempel på ett\r\nområde där det har blivit prishöjningar.</pre><pre>Jan Sandberg säger vidare att jag skulle ha tagit upp\r\nglesbygdsfrågor. Jag nämnde aldrig dem i mitt\r\nanförande. Jag nämnde aldrig höjningen av\r\nanslaget till skogslänen. Det var inte därför att vi\r\nhar ställt upp på det. Men man vill gärna säga att\r\nman har fördubblat anslaget till skogslänen. Det\r\nlåter väldigt fint. Men vi skall ha klart för oss att det\r\när ganska blygsamma medel vi talar om. Anslaget\r\nhar tidigare legat på 15 miljoner. Nu är det på 30\r\nmiljoner. Vi har ställt upp på höjningen, den är i\r\noch för sig bra men inte så väldigt bra. Då är det\r\nbättre att tala om en fördubbling än att tala om\r\nmiljoner när det handlar om så små medel.</pre><pre>Som Jan Sandberg sade har vi varit eniga om\r\nutbyggnaden av Arlanda flygplats. Jag tog också\r\nupp det i mitt anförande. Bl.a. har ni medverkat till\r\nförsvagningar, även om de är marginella.\r\nNavsystemet har blivit sämre på Arlanda därför att\r\nLinjeflyg nu har flyttats över till Bromma. Vi är\r\nemot linjefart på Bromma.</pre><pre>Det är viktigt att det finns två flygplatser i\r\nStockholmsregionen, säger Jan Sandberg och\r\nmenar att stockholmarna själva skall få bestämma\r\ndet. Jag skall inte fördjupa mig så mycket mer i\r\nBrommadebatten. Jag vet att Oskar Lindkvist\r\nkommer att ta upp den senare. Låt mig bara få säga\r\nvad vi har sagt i utskottet: Låt stockholmarna få\r\nbestämma om flygplatsen. Men det kan inte vara\r\nstatens uppgift att betala en flygplats i den här\r\nregionen, landets största region. Den skall inte\r\nkunna hålla en egen flygplats, utan där måste det\r\növriga Sverige vara med och betala.</pre><pre>Detta har vi sagt. Låt stockholmarna bestämma\r\ndet, men dra ifrån staten.</pre><pre>Anf. 78  JAN SANDBERG (m) replik:</pre><pre>Fru talman! Om Arlanda och Bromma flygplatser\r\nlär vi få en debatt litet senare. Att navsystemet\r\nskulle vara det allena saliggörande när det gäller att\r\nse till att alla delar av Sverige har en god flygtrafik\r\när inte sant. För man ett sådant resonemang överlag\r\ninnebär det att exempelvis riksdagen eller\r\ntrafikutskottet skall i större utsträckning bestämma\r\nvilka transporter som människorna skall ha\r\nmöjlighet att efterfråga vad gäller luftfart.</pre><pre>Det finns de facto människor som inte anser att\r\nStockholm är ett centrum i Sverige och att alla resor\r\nmåste gå till eller via Stockholm. Det finns linjer\r\nfrån olika delar av vårt land som förlorar på att gå\r\nomvägen via Arlanda. I och med avregleringen har\r\nvi öppnat för mer flygfart på dessa linjer från punkt\r\nA till punkt B utan att tvingas gå via punkt C. Om\r\nman är en centralplanerare tycker man säkert att vi\r\nskall hålla fast vid navsystemet till 100 %. Men en\r\nsådan uppfattning rimmar inte till 100 % med\r\nuppfattningen att även flygpassagerarna skall ha\r\nmöjlighet att välja annan väg än just via Stockholm.</pre><pre>Jag vill hålla med Sven-Gösta Signell vad gäller de\r\neventuella problemen för de mindre flygplatserna i\r\nSverige och de linjer som inte är så livligt\r\nfrekventerade. Jag tycker att det är viktigt att vi\r\nföljer utvecklingen på det här området. Jag tycker\r\natt det är viktigt att vi har ett ansvar för att se till\r\natt så stora delar av Sverige som möjligt skall ha\r\nmöjlighet också till flygtrafik.</pre><pre>Vad vi inte är överens om är om vi nu skall införa\r\nnya system för att försöka uppbåda någonting när\r\nvi inte riktigt vet i dag vad vi vill uppnå. Där säger\r\nregeringen att vi måste avvakta utvecklingen\r\nytterligare ett tag. Under tiden plussar vi på de stöd\r\nsom finns och t.o.m. dubblerar ett av de viktiga\r\nstöden för att se till att i varje fall underlätta för\r\nolika regioner i Sverige när det gäller lufttrafik. Då\r\nintar man från regeringspartiernas sida samma\r\nståndpunkt som socialdemokraterna intog i denna\r\nkammare för bara någon timme sedan, dvs. att vi\r\nmåste utvärdera innan vi tar nästa steg, så att vi\r\nhittar ett bra system som gör att de delar av Sverige\r\nsom behöver flygtrafik men som är litet glesare\r\nbebyggda också skall få det. Vad är det för fel att\r\ninta den ståndpunkten från regeringspartiernas sida\r\ni det här ärendet när ni intog samma principiella\r\nståndpunkt vad gäller inriktningen av\r\ntrafikpolitiken i stort?</pre><pre>Anf. 79  SVEN-GÖSTA SIGNELL (s)\r\nreplik:</pre><pre>Fru talman! Det senaste Jan Sandberg sade var\r\nmycket intressant. Jan Sandberg säger att vi nu\r\nskulle vara emot en utvärdering, något som vi förut\r\nvarit för. Var det någonting som kritiserades som\r\neländigt så var det vårt förslag om en kommission.\r\nDet skulle hindra all utveckling på trafikområdet.\r\nDå skulle vi inte kunna göra någonting. Vi sade att\r\ndet skulle kunna ske parallellt med satsningarna.\r\nDet skulle gärna kunna göras även här.</pre><pre>Behovet av flygtrafik till t.ex. universitetssjukhuset\r\ni Umeå skall inte behöva utredas. Det är ett\r\nfaktum. Vi har klart för oss att flyget behövs. Vi har\r\nsagt, och även upphandlingsmannen har framhållit\r\ndet, att de 9,3 miljonerna skulle kunna utnyttjas\r\nbättre. Inte behöver vi ha någon utredning.</pre><pre>Sedan säger Jan Sandberg att det är bra att\r\nBromma flygplats finns. Vi skall inte bestämma\r\növer hur människorna skall resa, de skall inte\r\ntvingas resa över ett nav. Vi har aldrig motsatt oss\r\nett direktflyg mellan Malmö och Norrland eller\r\nGöteborg och Norrland, te.x. Göteborg--Umeå,\r\nom det finns underlag för det. Sådana flyg behöver\r\nnaturligtvis inte gå över Stockholm. Att ha två\r\nflygplatser i Stockholm har ingenting, Jan\r\nSandberg, att göra med hur de andra linjerna skall\r\nvara. Men detta försämrar navsystemet för de\r\nmänniskor som skall hit. Det är det som det gäller\r\noch som jag tidigare här har försökt att klara ut.\r\nMen vi har ingenting emot att man har direktlinjer.</pre><pre>Anf. 80  JAN SANDBERG (m) replik:</pre><pre>Fru talman! Men, Sven-Gösta Signell, dagens\r\nflygtrafik till och från Bromma bedrivs i stort sett\r\nundantagsvis av andra flygbolag och andra\r\noperatörer än vad som fanns under den tid då vi\r\nhade en reglerad och monopoliserad flygmarknad i\r\nSverige. Om vi beslutar oss för att lägga ned denna\r\nflygplats, måste väl det innebära ett dråpslag, inte\r\nbara för dem som bedriver trafiken utan också för\r\nalla de flygpassagerare som ser Bromma som ett\r\nmycket bra alternativ till Arlanda?</pre><pre>Jag tror att vi alla egentligen är överens om\r\nprincipen att man bör ha två flygplatser i regionen.\r\nDet är därför viktigt att man inte slår undan benen\r\nför de alternativ som har växt fram och indirekt för\r\nalla de flygpassagerare som ser Brommatrafiken\r\nsom ett bättre alternativ än de alternativ som finns\r\npå andra platser och än de alternativ som fanns\r\ninnan flygtrafiken avreglerades.</pre><pre>Anf. 81  OSKAR LINDKVIST (s):</pre><pre>Fru talman! Frågan om Bromma flygplats har ju sitt\r\neget evighetsproblem. Så länge jag kan minnas har\r\nfrågan från och till diskuterats i riksdagen. Det är\r\nen stor fråga i Stockholm, Sundbyberg, Solna och i\r\nflera av de kommuner i norra delen av Stockholm\r\nsom har problem med flygverksamheten på\r\nBromma. Ändå bryr sig riksdagen och numera\r\nockså regeringen inte särskilt mycket om detta\r\nstora miljöproblem.</pre><pre>Jag vill bara erinra om att det finns ett avtal mellan\r\nStockholm och svenska staten, ingånget 1947, som\r\nlöper ut den 31 december 1996. Detta avtal innebar\r\natt Brommaområdet skulle upplåtas för\r\nflygverksamhet under denna tidsperiod mot att\r\nstaten avstod från att uppföra bebyggelse på\r\nDjurgården i Stockholm.</pre><pre>Avtalet har alltså hållits i 45 år. Det har förts många\r\ndebatter, tagits många initiativ och varit många\r\naktiviteter under dennat tid. Ytterligheterna har\r\nnaturligtvis också varit mycket stora i debatterna,\r\nalltifrån de som vill ha mera flyg på Bromma till\r\ndem som vill att flygtrafiken skall avvecklas i\r\nenlighet med det ingångna avtalet mellan\r\nStockholm och svenska staten. Framför allt har\r\nflygtrafiken satts i fråga.</pre><pre>När det 1976 blev en borgerlig regering skulle\r\nfrågan utredas, inte om Bromma skulle vara kvar\r\nutan hur man skulle bevara Bromma flygplats för\r\nflygtrafiken.</pre><pre>Det blev Ingvar Gullnäs som skulle klara den\r\nuppgiften. Jag hade äran att sitta med i en\r\nreferensgrupp kring enmansutredaren tillsammans\r\nmed en annan socialdemokrat, Olle Östrand. När\r\nresultatet var färdigt gjorde vi en egen skrivning\r\nsom dess värre inte redovisades i utredningen men\r\nsom naturligtvis mycket klart avviker från det\r\nförslag som Ingvar Gullnäs lade fram. Det förslaget\r\ninnebar att man skulle utveckla och bygga ut\r\nflygverksamheten på Bromma. Man skulle lösa in\r\nen del fastigheter i området och bredda\r\nkommunikationerna till och från flygplatsen.</pre><pre>Utredningen följdes av en proposition från\r\nregeringen. Dess bättre punkterades denna\r\nutredning av riksdagen. Orsaken till att den\r\npunkterades var ingen annan än att miljöfrågorna\r\nunder hand har tagit över. Det fanns kanske inte så\r\nmånga miljöfrågor 45 år tillbaka, men nu finns det\r\nmånga sådana. Jag vill gärna säga att den\r\nsocialdemokratiska regeringen hade ett öppet sinne\r\nför att i första hand slå vakt om miljöfrågorna när\r\ndet gällde Bromma. Vi har fört många debatter och\r\nkanske inte alltid varit överens, men vi har varit\r\növerens om de stora dragen, nämligen att det inte\r\när lämpligt att ha en flygplats mitt inne i ett mycket\r\ntätbebyggt område.</pre><pre>Det är förs alltjämt diskussioner om vilken\r\nbetydelse miljön -- buller, avgaser, störningar,\r\nolycksfallsrisker inom området -- skall tillmätas.\r\nHitintills har all den expertis som har varit\r\ninkopplad på miljöfrågorna varit totalt\r\nsamstämmig: det är inte lämpligt med\r\nflygverksamhet på Bromma. Det är inget bra läge\r\nför en flygplats.</pre><pre>Helt nyligen, sommaren 1993, har\r\nNaturvårdsverket skrivit till Koncessionsnämnden\r\nför miljöskydd och bett att det skall utredas vilka\r\nmiljökrav som i framtiden skall ställas för att\r\nflygverksamhet skall få bedrivas. Och då skall vi\r\nkomma ihåg att de nuvarande reglerna är mer än\r\ntio år gamla, och det har skett en hel del under den\r\ntiden.</pre><pre>Fru talman! Den 17 december 1980 beslutade\r\nriksdagen att jettrafiken på Bromma snarast\r\nmöjligt skulle flyttas till Arlanda. Det hette också\r\natt Bromma flygplats tills vidare skulle bibehållas\r\nsom flygplats med inriktning på allmänflyget och\r\nbehovet av en reservflygplats. Sedan dess har\r\ntidpunkten flyttats fram till 1983, då jettrafiken\r\nflyttades från Bromma till Arlanda. Därmed var\r\nriksdagsbeslutet fullföljt. Då var det 13 år kvar till\r\ndess att avtalet mellan Stockholm och svenska\r\nstaten upphörde.</pre><pre>Så här enkelt blev det emellertid inte -- därtill är\r\nfrågan alltför komplicerad. Den berör också många\r\nintressen från olika grupper i det svenska\r\nsamhället. En del hade svårt att smälta att\r\nriksdagen kunde fatta detta beslut. Det finns många\r\nmärkligheter som den som är intresserad kan ta del\r\nav. Det finns hyllmeter med tryck om allt som har\r\nförekommit i samband med diskussionerna kring\r\nBromma flygplats. Jag vill dock nämna en\r\nmärklighet.</pre><pre>Det fanns en utredning som hette\r\nInrikesflygutredningen. Den avgav sitt betänkande\r\n1981. När denna utredning skulle göra en\r\nbedömning av riksdagens beslut om att utlokalisera\r\njettrafiken till Arlanda kom man fram till att ''en\r\nrimlig tolkning av riksdagsbeslutet var att annan\r\njettrafik på Bromma kunde vara kvar så länge\r\nuppställda buller- och miljökrav tillgodosågs''.\r\nKonsekvensen skulle alltså bli att Focker F 28\r\nflyttades till Arlanda medan annan jettrafik kunde\r\nvara kvar på Bromma under vissa förutsättningar.</pre><pre>Svaret på allt detta finns i trafikutskottets\r\nbetänkande 1980/81:28, där det slås fast att\r\nutflyttning av jettrafiken från Bromma till Arlanda\r\nstår fast, även om trafikutskottet flyttade fram\r\ntidpunkten för utflyttningen till 1983, som så\r\nsmåningom också blev regeringens beslut.</pre><pre>År 1991 fick vi en regering som skall avreglera\r\nflyget. Denna regering har nu öppnat Bromma\r\nflygplats för jettrafik. Vi fick Malmö aviation i både\r\nen och två upplagor, varav den senaste finns där\r\nalltjämt.</pre><pre></pre><pre>Vi kan i dagens morgontidningar läsa att man skall\r\nbredda utbudet trots att verksamheten på Bromma,\r\nsom det samtidigt meddelas, går med rätt\r\nordentliga förluster.</pre><pre>Regeringen tillåter alltså jettrafik på Bromma\r\noaktat att 1980 års beslut klart innebar att\r\njettrafiken skulle flyttas till Arlanda. Jag har bett\r\nkonstitutionsutskottet att granska regeringens\r\nhandläggning, och jag utgår från att utskottet har\r\nmöjlighet att lägga fram sina synpunkter innan\r\ndenna mandatperiod i riksdagen är till ända.</pre><pre>Jag vill alltså påstå att regeringen bryter mot\r\navtalet. Det är kanske t.o.m. så att regeringen inte\r\nhar brytt sig om vilket beslut riksdagen har fattat\r\nom jettrafikens utflyttning från Bromma.</pre><pre>Jag vet också att regeringen tidigare har hänvisat till\r\nvad som sker i Stockholms stadshus, där en knapp\r\nmajoritet, anförd av Moderata samlingspartiet, just\r\nnu har kommit fram till att man skall förlänga\r\navtalet med 15 år. Om det vill jag bara säga att detta\r\ninte kommer att innebära slutet på debatten om\r\nBromma flygplats. Det innebär i stället en\r\nnytändning, och jag hoppas att det i den riksdag och\r\ni det fullmäktige i Stockholm som skall väljas den\r\n18 september i år uppstår en\r\nmandatsammansättning som ger uttryck för\r\nuppfattningen att miljön är något att kämpa för\r\nockså när det gäller Stockholm.</pre><pre>Anf. 82  JAN SANDBERG (m) replik:</pre><pre>Herr talman! Jag hoppas själv att vi under de\r\nkommande åren liksom vi gjort i år och förra året\r\nskall kunna debattera Bromma flygplats framtid. I\r\nden riksdag som skall väljas kommer det säkerligen\r\natt finnas motståndare av Oskar Lindbergs typ till\r\natt Bromma flygplats verksamhet skall få fortsätta.\r\nDessvärre tror jag inte att jag efter valet kommer\r\natt ha möjlighet att diskutera Bromma flygplats just\r\nmed Oskar Lindkvist.</pre><pre>Jag ber att få tacka för en intressant historisk exposé\r\növer bakgrunden till Bromma flygplats. Man skall\r\ndock ha klart för sig att det inte finns någon entydig\r\nopinion bland invånarna i området mot bevarandet\r\nav Bromma flygplats. Det finns uppgifter om\r\nmotsatsen.</pre><pre>Jag tror vidare att vi är överens om att man bör\r\nförsöka minska olägenheterna i form av buller och\r\nmiljöproblem på Bromma. Kraven på flyget på\r\nBromma är också de facto hårdare än kraven på\r\nflygtrafik på andra håll, exempelvis på Arlanda.\r\nRegeringen har också stoppat ansökningar om\r\nutökad bl.a. utrikes trafik på Bromma. Det händer\r\nalltså en del saker också på den fronten.</pre><pre>Något som förvånar mig litet är att\r\nsocialdemokraterna rent allmänt säger att det är\r\nviktigt att flygtrafiken skall fungera i denna region,\r\noch indirekt därmed också i landet i övrigt, men\r\nsamtidigt säger nej till en fortsatt verksamhet på\r\nBromma. Då är den logiska frågan: Var skall den\r\nandra flygplatsen i Stockholmsregionen ligga? Det\r\nvore bra om Oskar Lindkvist kunde svara på det.</pre><pre>Man kan också undra om det är utskottets och\r\nriksdagens sak att säga till den politiska majoriteten\r\ni Stockholm att man struntar i om den tycker att\r\nBromma flygplats skall vara kvar. Det är upp till\r\nparterna i regionen att tycka till i denna fråga, och\r\ni dag vill man faktiskt förlänga avtalet för\r\nflygverksamheten på Bromma.</pre><pre>Jag vill också i ett mer nationellt perspektiv säga,\r\nliksom jag gjorde tidigare, att Bromma eller i varje\r\nfall en andra flygplats i Stockholmsregionen är en\r\nförutsättning för fungerande konkurrens på det här\r\nområdet.</pre><pre>Anf. 83  OSKAR LINDKVIST (s) replik:</pre><pre>Herr talman! Det är alldeles riktigt, Jan Sandberg,\r\natt det finns en opinion för att behålla Bromma\r\nflygplats. Jag kan bara nämna att den har skiftat\r\nkaraktär under årens lopp. Från början var\r\nBrommas flygverksamhet ett flyg för direktörer i\r\nStockholm och för direktörer som ville resa till\r\nStockholm. Det var inget folkflyg utan ett affärsflyg\r\noch ingenting annat. Om man utmanade\r\ndirektörerna, med det stora stöd som de hade i de\r\nmassmedier som då fanns, var man ganska djärv.\r\nDå stod en mycket bred opinion mot mycket starka\r\nekonomiska intressen.</pre><pre>Ganska symtomatiskt för detta, Jan Sandberg, är\r\nvad som inträffade den 10 november 1977, då Curt-\r\nSteffan Giesecke och Axel Iveroth besökte\r\nKommunikationsdepartementet men den\r\ndåvarande kommunikationsministern Bo Turesson\r\ninte var där. De lämnade då över en handling om\r\nvad de tyckte om att Brommaflyget skulle vara\r\nkvar, försedd med en hjärtlig hälsning till\r\nkommunikationsministern. Det skrevs då om allt\r\ndetta i Dagens Nyheter.</pre><pre>Det är riktigt att opinionen i dag har fått en annan\r\nkaraktär. Det finns i dag en opinion mot risken för\r\natt det kan bli en bebyggelse på Bromma flygfält.\r\nJag erkänner att den debatten finns, men den\r\nopinion som finns för närvarande har en helt ny\r\nkaraktär.</pre><pre>Vi var vidare inne på valet och vad som kan ske\r\nefter detta. Före valet kommer naturligtvis de\r\nborgerliga i stadshuset, dvs. Folkpartiet,\r\nModeraterna och Stockholmspartiet, att skynda sig\r\natt fatta beslut medan man ännu har majoritet. Jag\r\noch många med mig hoppas att det kommer en ny\r\nmandatsammansättning som leder till att ett annat\r\nbeslut kommer att kunna fattas.</pre><pre>Även om miljöfrågorna och miljöproblemen på\r\nBromma behandlas på det sätt som sker, med hjälp\r\nav enstaka röster hit och dit, faller ändå\r\nhuvudansvaret på den nuvarande regeringen, som\r\nhar tillåtit att jettrafiken har återinförts på Bromma\r\nflygfält. Regeringen har här svikit genom att inte\r\nbry sig om det beslut som riksdagen fattade den 17\r\ndecember 1980.</pre><pre>Anf. 84  JAN SANDBERG (m) replik:</pre><pre>Herr talman! Att opinionsargumenten vad gäller\r\nBromma har vänt beror enligt Oskar Lindkvist\r\ndelvis på att det tidigare var direktörer som\r\nanvände Bromma flygplats. Det var egentligen inte\r\nbara fråga om direktörer. Också ett och annat\r\nborgarråd som officiellt sade sig vara emot Bromma\r\nfrekventerade Bromma ganska flitigt under denna\r\nperiod. Men det kan vi glömma.</pre><pre>En av huvudfrågorna i denna debatt är vem som\r\nskall bestämma huruvida Bromma skall få vara\r\nkvar, vi här i riksdagen eller beslutsfattarna i\r\nregionen. Den borgerliga regeringens uppfattning\r\när att detta, även om det är av nationellt intresse, i\r\nmycket stor utsträckning är en regional fråga. Vi\r\nhar regionalt en majoritet för att bevara Bromma\r\nflygplats.</pre><pre>Om Oskar Lindkvist och andra vill lägga ned\r\nBromma flygplats, tycker jag att de skall kraftsamla\r\npå ett annat ställe än i Sveriges riksdag. Då skall\r\nman se till att lösa socialdemokraternas problem på\r\ndetta område, som egentligen är att man inte har\r\nlyckats få invånarna i regionen att rösta på\r\nsocialdemokraterna. Och det, herr talman, är inte\r\nriksdagens problem utan socialdemokraternas.</pre><pre>Anf. 85  OSKAR LINDKVIST (s) replik:</pre><pre>Herr talman! Av den omständigheten att\r\nsocialdemokraterna inte har lyckats få opinionen\r\nmed sig i flygfältsfrågan drar Jan Sandberg, som jag\r\ntror medvetet, en helt felaktig slutsats. Det finns i\r\nStockholm en mycket stark gruppering som arbetar\r\nför ett flygfritt Bromma. Den är inte enbart\r\nsammansatt av olika partier utan också verksam\r\ntvärpolitiskt i Stockholm. Den uttrycker en mycket\r\nstark opinion och genomför möten,\r\nsammankomster, debatter och demonstrationer.\r\nSenast häromdagen hade man en stor träff just för\r\natt komma till rätta med problemen på Bromma.</pre><pre>Opinionen är alltså inte begränsad inom strikta\r\npartiramar utan är ganska bred i de allra flesta\r\npartier. Det enda parti som inte har så många\r\nanhängare mot Brommaflyget är naturligtvis\r\nModerata samlingspartiet.</pre><pre>Frågan är vidare vilka som skall bestämma.\r\nRiksdagen har träffat ett avtal med Stockholm. När\r\ndet avtalet går ut skall riksdagen självfallet fatta\r\nbeslut beträffande sin del av avtalet. Det löper ut\r\nden 31 december 1996. Skall den svenska\r\nregeringen inte hålla ett avtal som den ingått med\r\nen av de största kommunerna i Sverige? Jag tycker\r\natt det är ganska märkligt om man har kommit fram\r\ntill den slutsatsen. bJag förmodar att en del av\r\nCenterpartiets företrädare här, som ju visar en\r\nbenägenhet att näst intill det oändliga stödja den\r\nnuvarande regeringen, skulle må väldigt bra av att\r\nfå lyssna på vad ordföranden i Stockholmscenterns\r\nBrommagrupp Hans Peters säger i en artikel i\r\nSvenska Dagbladet den 23 februari i år, där han\r\nvädjar till Carl Cederschiöld och Lennart Rydberg\r\natt ha respekt för demokratin och låta\r\nstockholmarna i valet avgöra om flyget skall vara\r\nkvar eller inte:</pre><pre>''Därför vill vi i centern uppmana moderaterna,\r\nfolkpartiet, stockholmspartiet och ny demokrati att\r\ninvänta valresultatet innan man driver igenom ett\r\nbeslut om ett nytt flygavtal. Det vore hedersamt!''</pre><pre>Och så avslutar han: ''Om dessa partier trots allt\r\nhastar fram ett beslut, kommer centern, om\r\nresultatet i kommunvalet i höst så medger, att\r\nförsöka skapa en majoritet för att avtalet med\r\nluftfartsverket omedelbart rivs upp.''</pre><pre>Anf. 86  GEORG ANDERSSON (s):</pre><pre>Herr talman! En såningsman gick ut för att så. Somt\r\nföll vid vägbanan och fåglarna kom och åt upp det.</pre><pre>Varför nu denna bibliska berättelse i den här\r\nflygdebatten? Jag kom att tänka på den när jag läste\r\ntrafikutskottets betänkande, mot bakgrund av att\r\ntrafikutskottet för två veckor sedan besökte\r\nVästerbotten. Där såddes, som jag trodde,\r\nfruktbärande frön, av bl.a. förra ledamoten i\r\ntrafikutskottet Görel Bohlin.</pre><pre>Man beskrev mycket ingående konsekvenserna av\r\natt staten inte vidtar en samlad upphandling av\r\nNorrlandsflyget. Avregleringen har medfört stora\r\nproblem vad gäller den olönsamma trafiken och de\r\nflyglinjer som har få trafikanter. Det är långa\r\navstånd, och man är beroende av flyget, men det är\r\ninte kommersiellt intressant.</pre><pre>Då har man konstaterat att om staten ville göra en\r\nsamlad upphandling så finns förutsättningarna, tror\r\nman på goda grunder, att det skulle gå att lösa\r\nproblemen utan större kostnader än i dag, när\r\nstaten upphandlar bara en linje. En samlad\r\nupphandling skulle vara till båtnad för\r\nmänniskorna i de här trakterna, som skulle få en\r\nmera uthållig flygtrafik, en flygtrafik med\r\nsamordning av biljettpriserna och tidtabellerna, så\r\natt man kunde flyga från Vilhelmina till Kiruna till\r\nrimliga kostnader och inte som nu till kostnader\r\nsom motsvarar en flygresa till New York.</pre><pre>Det är ju detta det handlar om, och det har vi vid\r\nupprepade tillfällen försökt förklara i\r\ntrafikutskottet, men majoriteten har styrt det hela\r\nifrån sig.</pre><pre>Jag upplevde att det fanns stor förståelse när\r\nflygföreträdare och regionföreträdare förklarade\r\ndet här uppe i Västerbotten. Utskottet åkte tillbaka\r\ntill Stockholm, och till min besvikelse säger\r\nmajoriteten att den inte är beredd att nu göra\r\nnågonting. Det är desto mera överraskande,\r\neftersom man i debatten i höstas erinrade om att\r\nregeringen har för avsikt att i kommande\r\nbudgetproposition redovisa sitt ställningstagande i\r\nde här frågorna och att det ställningstagandet bör\r\navvaktas.</pre><pre>Nu har utskottsmajoriteten kraftfullt avvaktat och\r\nkonstaterat att regeringen gjorde ingenting åt det\r\nhär. Då svarar utskottsmajoriteten bara att\r\nutskottet inte är berett att föreslå riksdagen att nu\r\ngöra ett mer långtgående uttalande om statens\r\nansvar. När skall detta uttalande komma?</pre><pre>Regeringen sade faktiskt den 2 december 1993 att\r\nsamhället har ett särskilt ansvar för att flygtrafiken\r\nkan bedrivas i Norrlands inland till orter som i\r\nmånga fall saknar tillfredsställande\r\ntransportalternativ. Men det stannade vid ett\r\nuttalande. Det blev inga konkreta gärningar av det,\r\noch det är det som nu brådskar att få till stånd.</pre><pre>Jag skulle vilja vädja till alla ledamöter som för sina\r\nhembygder är beroende av att staten gör insatser.\r\nDet handlar nu inte om att begära en massa pengar\r\nfrån staten, utan det handlar om en metod för att\r\nklara ett problem, och det borde man kunna\r\nkomma överens om i den här kammaren. Det finns\r\nfaktiskt möjlighet att rösta för reservation 1, som\r\njag yrkar bifall till.</pre><pre>Låt mig, herr talman, också säga ett par ord om\r\nBromma, eftersom jag har ett visst förflutet i\r\nfrågan. Den socialdemokratiska regeringen\r\nutarbetade en paketlösning som vi presenterade\r\n1991. Det ingick tre komponenter i den: byggande\r\nav en tredje rullbana på Arlanda, utbyggnad av\r\njärnvägen till Arlanda och nedläggning av\r\nBromma. Det fanns en tanke, en systematik i det\r\nhär.</pre><pre>Men sedan fick vi ett regimskifte, och då började\r\nregeringen med att riva sönder paketet, först\r\ngenom att öppna Bromma för flygtrafik och minska\r\nunderlaget på Arlanda. Och så fann man anledning\r\natt skjuta byggandet av tredje rullbanan framåt i\r\ntiden. Därmed minskade också intresset från dem\r\nsom är berörda att bygga järnvägen till Arlanda.</pre><pre>Man riskerar på det här sättet att slita sönder alla\r\ndelarna i paketet, som var till gagn för en\r\nsamordnad trafiklösning i Stockholmsregionen och\r\nframför allt kanske till gagn för miljön i området.\r\nJag beklagar detta.</pre><pre>Anf. 87  JARL LANDER (s):</pre><pre>Herr talman! Jag vill börja med att instämma i vad\r\nGeorg Andersson här har sagt om behovet av flyget\r\ni de glesare delarna av landet. Det är med\r\nanledning av det som jag också begärt ordet.</pre><pre>I betänkandet och propositionen skrivs det i princip\r\nom Norrlands inland. Jag vill påpeka för\r\nkammarens ledamöter att det här behovet finns\r\nockså i ett stort antal kommuner utanför det\r\nområde som direkt är Norrlands inland. Vi har\r\nmånga glesa kommuner i landet som befinner sig i\r\nsamma situation.</pre><pre>Den problematiken har tagits upp i motioner, bl.a.\r\nproblemen i norra Värmland, där kommuner som\r\nTorsby och Hagfors har satsat på att få\r\nsysselsättning med hjälp av att det finns flygplatser.\r\nDe kommunerna löper en viss risk att hamna\r\nutanför det bidragssystem som nu föreslås, och det\r\när utifrån det som motionerna har tillkommit.</pre><pre>Nu har jag full förståelse för att utskottet och\r\nriksdagen inte preciserar exakt till vilka flygplatser\r\nbidraget skall gå. Jag skall också säga att det är\r\nväldigt positivt att bidraget har höjts från 15 till 30\r\nmiljoner. Men vad jag vill påpeka är att\r\nfördelningen av bidraget inte får beräknas bara\r\nutifrån hur stora förluster de här kommunala\r\nflygplatserna har.</pre><pre>Om kommuner försöker få en optimal verksamhet\r\npå sina flygplatser -- det här fick delar av utskottet\r\nta del av när vi var i Nordvärmland och lyssnade på\r\nflygplatschefen i Torsby -- får det inte vara så att\r\nman får bidrag bara utifrån förlustens storlek, utan\r\nockså andra faktorer måste påverka, för annars\r\nfinns det inget incitament för kommunerna att göra\r\nnågot för att få optimal verksamhet på sina\r\nflygplatser. Det finns därför anledning att de som\r\nnu kommer att få direktiv om att fördela medlen\r\nockså har med de synpunkterna i bagaget.</pre><pre>Herr talman! Jag begärde ordet också för att tala\r\nom hur viktigt det är för ett län som Värmland att\r\ndet finns en stor regional flygplats i området. För\r\nmånga år sedan utdömde Koncessionsnämnden för\r\nmiljöskydd flygplatsen i Karlstad. Det framgår\r\nockså av betänkandetexten. Det har förts en\r\nuppslitande debatt om att det skall byggas en ny\r\nflygplats. Vi har kommit till det stadium att\r\nregeringen har givit tillstånd för en ny flygplats i\r\nKarlstad. Nu återstår finansieringsfrågan.</pre><pre>Utskottsmajoriteten skriver i betänkandetexten att\r\nman under hand har hört att det finns pengar som\r\nvia AMS eventuellt kan användas till den del av\r\nverksamheten som Luftfartsverket, Karlstads\r\nkommun och landstinget inte klarar att finansiera.\r\nDen delen skall eventuellt kunna komma från\r\nregeringen.</pre><pre>Det är beklämmande att höra att uppvaktning efter\r\nuppvaktning besöker regeringen utan att få besked.\r\nMan får beskedet att det kanske kommer en viss\r\nsumma. Jag tycker därför att det är på sin plats att\r\ndet görs ett uttalande. De som under hand har hört\r\natt sådana medel skall utbetalas bör meddela dem\r\nsom sitter på pengarna att behovet finns och att\r\npengarna måste utbetalas.</pre><pre>Herr talman! Värmland är i mycket stort behov av\r\natt det snabbt fattas beslut om finansieringen av\r\nflygplatsen i Karlstad.</pre><pre>Överläggningen var härmed avslutad.</pre><pre>Beslut</pre><pre>TU16 Trafikpolitikens mål</pre><pre>Mom. 1 (inriktningen mot ett långsiktigt bärkraftigt\r\ntransportsystem)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. (v)</pre><pre>Förberedande votering 1:</pre><pre>22 för res. 2</pre><pre>14 för men.</pre><pre>266 avstod</pre><pre>47 frånvarande</pre><pre>Kammaren biträdde res. 2.</pre><pre>Förberedande votering 2:</pre><pre>127 för res. 1</pre><pre>20 för res. 2</pre><pre>157 avstod</pre><pre>45 frånvarande</pre><pre>Kammaren biträdde res. 1.</pre><pre>Huvudvotering:</pre><pre>Kammaren biföll utskottets hemställan genom\r\nuppresning.</pre><pre>Mom. 2 (samordnad investeringsplanering)</pre><pre>1. utskottet</pre><pre>2. res. 3 (m, fp, c, kds)</pre><pre>3. res. 4 (nyd)</pre><pre>Förberedande votering:</pre><pre>156 för res. 3</pre><pre>22 för res. 4</pre><pre>124 avstod</pre><pre>47 frånvarande</pre><pre>Kammaren biträdde res. 3.</pre><pre>Huvudvotering:</pre><pre>157 för utskottet</pre><pre>148 för res.</pre><pre>1 avstod</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 2 m, 20 nyd, 12 v, 2 -</pre><pre>För res.:</pre><pre>70 m, 27 fp, 28 c, 22 kds, 1</pre><pre>Avstod:</pre><pre>1 -</pre><pre>Frånvarande:</pre><pre>17 s, 8 m, 6 fp, 3 c, 4 kds, 3 nyd, 2 v</pre><pre>Ingrid Hemmingsson (m) anmälde att hon avsett att\r\nrösta nej men markerats ha röstat ja.</pre><pre>Övriga moment</pre><pre>Kammaren biföll utskottets hemställan.</pre><pre>TU1 Överstyrelsen för civil beredskap</pre><pre>Kammaren biföll utskottets hemställan.</pre><pre>TU12 Viss internationell verksamhet</pre><pre>Kammaren biföll utskottets hemställan.</pre><pre>TU13 Banverket m.m.</pre><pre>Mom. 4 (anslaget Drift och vidmakthållande av\r\nstatliga järnvägar)</pre><pre>1. utskottet</pre><pre>2. res. 1 (s)</pre><pre>Votering:</pre><pre>170 för utskottet</pre><pre>134 för res. 1</pre><pre>2 avstod</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 27 fp, 28 c, 22 kds, 20 nyd, 1 -</pre><pre>För res. 1:</pre><pre>119 s, 12 v, 3 -</pre><pre>Avstod:</pre><pre>1 s, 1 m</pre><pre>Frånvarande:</pre><pre>17 s, 8 m, 6 fp, 3 c, 4 kds, 3 nyd, 2 v</pre><pre>Mom. 5 (anslaget Nyinvesteringar i stomjärnvägar)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>287 för utskottet</pre><pre>13 för men.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 26 fp, 28 c, 22 kds, 19 nyd, 2 -</pre><pre>För men.:</pre><pre>12 v, 1 -</pre><pre>Frånvarande:</pre><pre>20 s, 8 m, 7 fp, 3 c, 4 kds, 4 nyd, 2 v, 1 -</pre><pre>Mom. 12 (trafikavgifter för banutnyttjandet)</pre><pre>1. utskottet</pre><pre>2. res. 2 (s)</pre><pre>Votering:</pre><pre>169 för utskottet</pre><pre>137 för res. 2</pre><pre>43 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 27 c, 22 kds, 20 nyd, 1 -</pre><pre>För res. 2:</pre><pre>121 s, 1 c, 12 v, 3 -</pre><pre>Frånvarande:</pre><pre>17 s, 8 m, 6 fp, 3 c, 4 kds, 3 nyd, 2 v</pre><pre>Övriga moment</pre><pre>Kammaren biföll utskottets hemställan.</pre><pre>TU14 Sjöfart</pre><pre>Mom. 19 (utbildningsprogram för arbetslösa\r\nsjömän)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>283 för utskottet</pre><pre>15 för men.</pre><pre>1 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 68 m, 25 fp, 28 c, 21 kds, 20 nyd, 1 -</pre><pre>För men.:</pre><pre>1 s, 12 v, 2 -</pre><pre>Avstod:</pre><pre>1 -</pre><pre>Frånvarande:</pre><pre>17 s, 12 m, 8 fp, 3 c, 5 kds, 3 nyd, 2 v</pre><pre>Mom. 21 (en nordisk överenskommelse om\r\nfärjetrafiken)</pre><pre>1. utskottet</pre><pre>2. res. 1 (s)</pre><pre>Votering:</pre><pre>170 för utskottet</pre><pre>136 för res. 1</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 28 c, 22 kds, 20 nyd, 1 -</pre><pre>För res. 1:</pre><pre>121 s, 12 v, 3 -</pre><pre>Frånvarande:</pre><pre>17 s, 8 m, 6 fp, 3 c, 4 kds, 3 nyd, 2 v</pre><pre>Mom. 24 (kustsjöfart m.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>166 för utskottet</pre><pre>135 för res. 2</pre><pre>2 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 26 fp, 28 c, 22 kds, 18 nyd, 1 -</pre><pre>För res. 2:</pre><pre>120 s, 12 v, 3 -</pre><pre>Avstod:</pre><pre>2 nyd</pre><pre>Frånvarande:</pre><pre>18 s, 9 m, 7 fp, 3 c, 4 kds, 3 nyd, 2 v</pre><pre>Mom. 25 (vissa sjösäkerhets- och miljöfrågor)</pre><pre>1. utskottet</pre><pre>2. res. 3 (s)</pre><pre>Votering:</pre><pre>169 för utskottet</pre><pre>136 för res. 3</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 28 c, 22 kds, 19 nyd, 1 -</pre><pre>För res. 3:</pre><pre>121 s, 12 v, 3 -</pre><pre>Frånvarande:</pre><pre>17 s, 8 m, 6 fp, 3 c, 4 kds, 4 nyd, 2 v</pre><pre>Mom. 26 (ansvaret för strandade fartyg m.m.)</pre><pre>1. utskottet</pre><pre>2. res. 4 (s)</pre><pre>Votering:</pre><pre>171 för</pre><pre>137 för res. 4</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 28 c, 23 kds, 20 nyd, 1 -</pre><pre>För res. 4:</pre><pre>121 s, 1 c, 12 v, 3 -</pre><pre>Frånvarande:</pre><pre>17 s, 8 m, 6 fp, 2 c, 3 kds, 3 nyd, 2 v</pre><pre>Mom. 29 (Sandgrönnleden till Luleå)</pre><pre>1. utskottet</pre><pre>2. res. 5 (m, fp, c, kds)</pre><pre>Votering:</pre><pre>156 för utskottet</pre><pre>151 för res. 5</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 2 m, 1 c, 20 nyd, 12 v, 2 -</pre><pre>För res. 5:</pre><pre>2 s, 70 m, 27 fp, 27 c, 23 kds, 2 -</pre><pre>Frånvarande:</pre><pre>17 s, 8 m, 6 fp, 3 c, 3 kds, 3 nyd, 2 v</pre><pre>Stina Eliasson (c) anmälde att hon avsett att rösta\r\nnej men markerats ha röstat ja.</pre><pre>Mom. 31 (återinförande av fritidsbåtsregistret)</pre><pre>1. utskottet</pre><pre>2. res. 6 (s)</pre><pre>Votering:</pre><pre>165 för utskottet</pre><pre>137 för res. 6</pre><pre>1 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 23 c, 23 kds, 20 nyd, 1 -</pre><pre>För res. 6:</pre><pre>121 s, 1 c, 12 v, 3 -</pre><pre>Avstod:</pre><pre>1 c</pre><pre>Frånvarande:</pre><pre>17 s, 9 m, 6 fp, 6 c, 3 kds, 3 nyd, 2 v</pre><pre>Övriga moment</pre><pre>Kammaren biföll utskottets hemställan.</pre><pre>TU15 Luftfart</pre><pre>Mom. 5 (upphandling av olönsam regionalpolitiskt\r\nviktig flygtrafik, m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>168 för utskottet</pre><pre>138 för res. 1</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 28 c, 23 kds, 18 nyd, 1 -</pre><pre>För res. 1:</pre><pre>121 s, 2 nyd, 12 v, 3 -</pre><pre>Frånvarande:</pre><pre>17 s, 8 m, 7 fp, 3 c, 3 kds, 3 nyd, 2 v</pre><pre>Mom. 14 (flygets kostnadsansvar för buller och\r\nluftföroreningar)</pre><pre>1. utskottet</pre><pre>2. men. (v)</pre><pre>Votering:</pre><pre>291 för utskottet</pre><pre>14 för men.</pre><pre>1 avstod</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 72 m, 27 fp, 28 c, 23 kds, 20 nyd, 1 -</pre><pre>För men.:</pre><pre>12 v, 2 -</pre><pre>Avstod:</pre><pre>1 -</pre><pre>Frånvarande:</pre><pre>18 s, 8 m, 6 fp, 3 c, 3 kds, 3 nyd, 2 v</pre><pre>Mom. 18 (kompletteringar på Kiruna och Luleå-\r\nKallax flygplatser)</pre><pre>1. utskottet</pre><pre>2. res. 2 (s)</pre><pre>Votering:</pre><pre>163 för utskottet</pre><pre>137 för res. 2</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 26 c, 21 kds, 17 nyd, 1 -</pre><pre>För res. 2:</pre><pre>120 s, 2 nyd, 12 v, 3 -</pre><pre>Frånvarande:</pre><pre>18 s, 9 m, 6 fp, 5 c, 5 kds, 4 nyd, 2 v</pre><pre>Mom. 19 (nedläggning av flygverksamheten på\r\nBromma, m.m.)</pre><pre>1. utskottet</pre><pre>2. res. 3 (s)</pre><pre>Votering:</pre><pre>170 för utskottet</pre><pre>135 för res. 3</pre><pre>1 avstod</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 27 c, 23 kds, 20 nyd, 2 -</pre><pre>För res. 3:</pre><pre>121 s, 1 c, 12 v, 1 -</pre><pre>Avstod:</pre><pre>1 -</pre><pre>Frånvarande:</pre><pre>17 s, 9 m, 6 fp, 3 c, 3 kds, 3 nyd, 2 v</pre><pre>Mom. 21 (framtiden för de skånska\r\ntrafikflygplatserna)</pre><pre>1. utskottet</pre><pre>2. res. 4 (s)</pre><pre>Votering:</pre><pre>168 för utskottet</pre><pre>135 för res. 4</pre><pre>2 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 28 c, 23 kds, 18 nyd, 1 -</pre><pre>För res. 4:</pre><pre>121 s, 12 v, 2 -</pre><pre>Avstod:</pre><pre>1 nyd, 1 -</pre><pre>Frånvarande:</pre><pre>17 s, 9 m, 6 fp, 3 c, 3 kds, 4 nyd, 2 v</pre><pre>Mom. 23 (ett särskilt anslag till investeringar)</pre><pre>1. utskottet</pre><pre>2. res. 5 (s)</pre><pre>Votering:</pre><pre>170 för utskottet</pre><pre>136 för res. 5</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 28 c, 23 kds, 20 nyd, 1 -</pre><pre>För res. 5:</pre><pre>121 s, 12 v, 3 -</pre><pre>Frånvarande:</pre><pre>17 s, 9 m, 6 fp, 3 c, 3 kds, 3 nyd, 2 v</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av förste vice talmannen beslöt\r\nkammaren att jordbruksutskottets betänkande\r\nJoU14, konstitutionsutskottets betänkanden\r\nKU20, KU25, KU26, KU31--KU34 samt\r\nskatteutskottets betänkanden SkU22, SkU23 och\r\nSkU29 fick avgöras i ett sammanhang efter avslutad\r\ndebatt.</pre><pre>11 §  Alternativ till burhållning av värphöns</pre><pre>Föredrogs</pre><pre>jordbruksutskottets betänkande</pre><pre>1993/94:JoU14 Alternativ till burhållning av\r\nvärphöns (1993/94:106).</pre><pre>Anf. 88  ULLA PETTERSSON (s):</pre><pre>Herr talman! Jag tillhör inte veteranerna i\r\njordbruksutskottet, men under snart ett och ett\r\nhalvt år som ledamot där har jag insett att\r\nburhönsens liv och leverne har ett intresse långt\r\nutanför utskottet, ett intresse som inte bara handlar\r\nom bra förhållanden för äggproduktion.</pre><pre>Burhönsen har blivit något av en symbol för hur vi\r\nhandskas med de levande varelser som förser oss\r\nmed nödvändiga livsmedel. Livet för höns i en trång\r\nbur är på något sätt så tydligt onaturligt och olustigt\r\nför oss alla och så långt ifrån de hönsflockar som\r\nmånga av oss -- jag också -- hade springande fritt\r\nhemma på gården när vi växte upp, och som inte\r\nvar större än att vi kunde ge hönorna egna namn.</pre><pre>Det har under beredningen av det här ärendet\r\nkommit åtskilliga brev, skrivelser och telefonsamtal\r\ntill utskottet. Inom utskottet har det gjorts upp\r\npromemorior, det har skett utfrågningar och\r\nuppvaktningar. Ofta har de som har hört av sig till\r\noss på olika sätt varit förvånansvärt väl insatta i\r\nproblemen.</pre><pre>Jag tycker att vi i utskottet med gott samvete kan\r\nsäga att vi har tagit frågan på allvar, och vi har också\r\nåstadkommit ett enigt betänkande. Däremot finns\r\ndet ett särskilt yttrande, refererande till en s-\r\nreservation till utbildningsutskottets betänkande 5,\r\nsom jag senare kommer tillbaka till, beträffande de\r\nekonomiska konsekvenserna av utskottets\r\nresonemang.</pre><pre>Mot bakgrund av vad jag inledningsvis sade tror\r\njag, herr talman, att vi hade en majoritet av det\r\nsvenska folket med oss när vi beslutade att\r\näggproduktion efter 1998 skall ske utan trånga\r\nburar. Jag tror också att vi har ett brett folkligt stöd\r\nnär vi nu slår fast att det här beslutet fortfarande\r\nskall gälla, samtidigt som vi påpekar att vi vill ha\r\nkvar en svensk äggproduktion av ungefär samma\r\nomfattning som nu. Ingenting är ju vunnet om vi\r\nfortsätter att äta burhönsägg fast de produceras\r\nutanför vårt lands gränser.</pre><pre>Kritik kan riktas åt olika håll för att det forsknings-\r\noch utvecklingsarbete med nya metoder som måste\r\ntill för att ersätta de nuvarande burarna inte kom i\r\ngång i tid. Det är olyckligt, särskilt som det tar tid\r\natt ställa om systemen. Det handlar inte bara om att\r\nslänga ut burar och bygga nya fjäderfästallar, en\r\nomställning som kan vara nog så svår, inte minst\r\nekonomiskt. Vi har också sett att hönsens\r\nuppväxtförhållanden har en betydelse för deras\r\nbeteende som vuxna djur. Det kan alltså handla om\r\nandra uppfödningsmetoder och kanske andra raser,\r\noch sådant tar faktiskt ett par hönsgenerationer att\r\nfå fram. Skall man också hinna få en utvärdering är\r\ndet alltså nödvändigt att vara ute i tid.</pre><pre>Det är, herr talman, bakgrunden till vårt förslag om\r\nutökade medel till forskning, en fråga som vi alltså\r\ninte behandlar i det här betänkandet men som är\r\noupplösligt förknippat med detsamma.</pre><pre>Socialdemokraterna i jordbruksutskottet har fört\r\nfram frågan om arbetsmiljön i fjäderfästallarna, om\r\nbehovet av utbildning och information till\r\nverksamma inom branschen, både ägare och\r\nanställda, samt om läkemedelsindustrins särskilda\r\nbehov av friska och oförorenade ägg. Vi är mycket\r\nnöjda med att vi som ett enigt utskott på de här\r\nområdena står bakom uttryck som vi är fullt till\r\nfreds med, och vi har inte funnit någon anledning\r\natt reservera oss mot det.</pre><pre>Eniga har vi också blivit om motionskrav från både\r\noss och Folkpartiet om årliga redovisningar av\r\nutvecklingen av omställningsarbetet. Vi vill inte på\r\nnytt hamna i den situation att utvecklingen inte\r\nfortskrider på det sätt vi vill och att vi som\r\nbeslutsfattare här i riksdagen inte är helt\r\ninförstådda med det. Regeringen föreslår en\r\nkontrollstation först 1997, och vi är helt överens i\r\nutskottet om att det är alldeles för sent. Vi vill ha\r\nen årlig redovisning, med början redan den här\r\nhösten.</pre><pre>Med vad jag nu har sagt, herr talman, vill jag yrka\r\nbifall till utskottets hemställan på samtliga punkter\r\ni jordbruksutskottets betänkande. Jag vill också\r\npassa på att göra litet reklam för betänkandet. Jag\r\ntycker nämligen att det är en utmärkt bra skrift, och\r\nom man är intresserad av burhönsen och vår\r\näggproduktion kan man faktiskt få ut mycket\r\nmatnyttigt ur betänkandet.</pre><pre>Anf. 89  MAX MONTALVO (nyd):</pre><pre>Herr talman! I det underlag som ligger för beslut på\r\nriksdagens bord i dag om alternativ till burhållning\r\nav värphöns har Ny demokratis idéer i allt väsentligt\r\nbeaktats. Jag tänker då på definitionen av bur. Vi\r\nanser att man vidare bör utreda stora burars för-\r\noch nackdelar i förhållande till modellen med\r\nfrigående höns.</pre><pre>Vidare anser Ny demokrati att avstämningen av\r\nläget är viktig, eftersom vi förhoppningsvis\r\nkommer med i EU, och då förändras våra\r\nförutsättningar.</pre><pre></pre><pre>Vi måste värna om den svenska äggproduktionen\r\ngenom att förändra regler och produktionsmetoder\r\ni samklang med våra grannländer, så att vi får\r\nkonkurrens på lika villkor.</pre><pre>Efterfrågan på ägg som producerats i frigående\r\nbesättningar har redan ökat så mycket att en del\r\naffärskedjor på vissa platser inte kan tillfredsställa\r\nkundernas behov.</pre><pre>I det sammanhanget vill jag påtala ett hinder för\r\növergången till frigående besättningar genom att ta\r\nett exempel. En näringsidkare och tillika medlem i\r\nLRF har nekats kredit i Föreningsbanken för att\r\nbygga ett hönshus för en frigående besättning om\r\nett par tusen höns -- detta trots att personen i fråga\r\nhar en bra lönsamhetskalkyl med Konsum som\r\nblivande kund. Föreningsbanken anser att det är\r\n''en osäker satsning''.</pre><pre>Anta att LRF, som är största ägare i\r\nFöreningsbanken och negativt till förändringen på\r\ndetta område, har ett finger med i spelet! Vi vet\r\nockså att Jordbrukskooperationens företag\r\nKronägg har förvärvat en stor burhönsanläggning i\r\nBaltikum för produktion för den svenska\r\nmarknaden.</pre><pre>Om något i denna tanke om indirekt påverkan för\r\natt skydda egna intressen har ett uns av sanning i\r\nsig är reformen dödsdömd. Man kan då ifrågasätta\r\nJordbrukskooperationens maktkoncentration.</pre><pre>Ny demokrati anser att regeringen bör hålla ett öga\r\npå utvecklingen, så att våra värsta farhågor inte blir\r\nverklighet.</pre><pre>Ny demokrati är emot selektiva stödåtgärder vid\r\nomställningen, då vi anser att de kan snedvrida\r\nkonkurrensen och mest förefaller likna ett stöd till\r\negenintresset. Det bästa stödet vid omställningen\r\noch i all företagssatsning är en fungerande\r\nkreditmarknad med låg ränta.</pre><pre>Jag yrkar bifall till utskottets hemställan.</pre><pre>Anf. 90  BENGT ROSÉN (fp):</pre><pre>Herr talman! Herr jordbruksminister! Jag tycker,\r\nprecis som Ulla Pettersson, att det är glädjande att\r\njordbruksutskottet har kunnat ena sig kring en\r\ngemensam bedömning av hur övergången från\r\näggproduktion i konventionella burar till\r\nalternativa system skall gå till.</pre><pre>Sverige är ett föregångsland när det gäller\r\näggkvalitet och djurhälsa. Vi har varit mycket\r\nframgångsrika med olika program för att förhindra\r\nsalmonella och den s.k. Newcastle-sjukan. Vi har\r\nvidare varit mycket restriktiva med medicinering,\r\nvilket har visat sig vara mycket klokt.</pre><pre>I Holland har man tillåtit användning av stora\r\nmängder antibiotika inom animalieproduktionen. I\r\ndet senaste numret av jordbrukstidningen ATL\r\ntalar forskare om att landet är på väg mot en\r\nmedicinsk katastrof. 92 % av\r\nsalmonellabakterierna är resistenta mot antibiotika\r\ni Holland i dag. Motsvarande siffra för Sverige är\r\n6 %, vilket fått forskare hos oss att föreslå en än\r\nmer restriktiv användning. Vi bör ägna denna fråga\r\nstor uppmärksamhet.</pre><pre>Det är mycket tillfredsställande att kunna\r\nkonstatera att vi i EU-förhandlingarna har fått\r\nigenom våra krav på djurhälsa och äggkvalitet.\r\nSverige är också ett föregångsland genom\r\nambitionen att öka våra djurs möjlighet till ett\r\nnaturligt beteende. Portalparagrafen i\r\ndjurskyddslagen från 1988, som riksdagen antog\r\nmed stor enighet, visar på detta. Som en\r\nkonsekvens av djurskyddslagen fattades då också\r\nav riksdagen beslutet att nuvarande bursystem för\r\näggproduktion skall avvecklas. Det råder\r\nfortfarande -- vilket framgår av det betänkande som\r\nvi nu behandlar -- enighet om att så skall ske.</pre><pre>Upphovet till dagens betänkande är, som Ulla\r\nPettersson redovisade, en kontroll som gjordes\r\n1993, varvid Jordbruksverket utvärderade hur långt\r\nforskningen och de praktiska försöken har kommit\r\nnär det gäller alternativ till bursystem. Denna\r\nutvärdering har fungerat som en väckarklocka --\r\nproblemen med de alternativa systemen är\r\nbetydligt större än man tidigare räknat med.\r\nJordbruksverket har därför föreslagit att det år då\r\nförbudet mot nuvarande bursystem skall träda i\r\nkraft flyttas från föreslagna 1999 till en tidpunkt\r\nlängre fram.</pre><pre>Regeringen och jordbruksutskottet har dock velat\r\navvakta härmed, och utskottet har föreslagit att\r\nregeringen i fortsättningen skall återkomma varje\r\når med en lägesrapport. Om riksdagen biträder\r\ndetta förslag innebär det att vi redan i höst får en\r\nrapport om den fortsatta utvecklingen.</pre><pre>Inför övergången till alternativ till bursystemen\r\nlade riksdagen redan 1988 fast att den inte får\r\ninnebära att djurhälsan eller arbetsmiljön\r\nförsämras, att medicineringen ökar eller att\r\nnäbbtrimning tillåts. Utöver dessa krav slår\r\njordbruksutskottet i detta betänkande fast att\r\növergången till alternativa system inte heller får\r\nleda till att den svenska äggproduktionen slås ut.</pre><pre>Detta är enligt min uppfattning viktigt, eftersom\r\nalternativet annars blir importägg av sämre\r\nkvalitet, producerade i bursystem som i regel är\r\nsämre för djuren än våra nuvarande bursystem.</pre><pre>I detta sammanhang bör det uppmärksammas hur\r\nviktig äggnäringen är för vårt land. Den sysselsätter\r\ni dag på hel- och deltid över 4 000 personer. Värdet\r\ni producentledet uppgår till ca 1 miljard kronor per\r\når, och i fodret ingår spannmål från ca 50 000 ha\r\nåkermark.</pre><pre>Till detta skall vi lägga den svenska\r\nlivsmedelsindustrins ökande behov av ägg av hög\r\nkvalitet, som också Ulla Pettersson var inne på. I\r\ndag motsvarar behovet ca 6 % av den svenska\r\näggproduktionen, men det förädlade värdet i form\r\nav i första hand näringslösningar, där Sverige är\r\nvärldsledande, uppgår även det till ca 1 miljard\r\nkronor, och huvuddelen av produktionen går på\r\nexport.</pre><pre>Oavsett om Sverige blir medlem i EU eller inte\r\nbetyder de nyligen avslutade GATT-\r\nförhandlingarna att vår livsmedelsindustri i\r\nframtiden kommer att utsättas för internationell\r\nkonkurrens.</pre><pre>Nu har vi i och för sig rätt att kompensera våra\r\nproducenter för den merkostnad som våra miljö-\r\noch djurskyddslagar åstadkommer. Men vi är alla i\r\ndetta hus medvetna om att staten inte kommer att\r\nha råd att satsa budgetmedel på\r\nlivsmedelsområdet. Vi har ju också en gemensam\r\nambition att fullt ut marknadsanpassa all\r\nlivsmedelsproduktion.</pre><pre>På sikt tror jag att den svenska synen på\r\nbehandlingen av våra djur kommer att få\r\ninternationellt genomslag, och då kommer\r\nskillnader i produktionskostnader att jämnas ut. Vi\r\nvet också att konsumenter är beredda att betala\r\nmer för en djurvänlig livsmedelsproduktion. Vad vi\r\ni dag inte tillförlitligt vet är hur stor denna grupp\r\nkonsumenter är och hur mycket mer man är beredd\r\natt betala. Undersökningar har nu startats på detta\r\nområde.</pre><pre>Vi måste därför anstränga oss så att alternativen till\r\nnuvarande bursystem blir så rationella som möjligt.\r\nÄven om Jordbruksverkets rapport, som jag\r\ntidigare berörde, pekade på stora problem med\r\nbl.a. kannibalism och fjäderplockning, så finns det\r\nockså ljusglimtar.</pre><pre>Jag blev i måndags uppringd av en producent som\r\njag känner sedan gammalt. Han hade nu avslutat\r\ntvå parallella omgångar med 2 000 golvhöns utan\r\natt ha fått några större problem med just\r\nkannibalism och fjäderplockning. Men för att\r\nlyckas med detta i stora hönsbesättningar kan man,\r\nenligt min talesman, inte ha fönster och dagljus i\r\nproduktionslokalen, vilket vi önskar, utan man\r\nmåste ha svagare, artificiellt ljus. Jag ser med stort\r\nintresse fram emot att få besöka hans anläggning i\r\npåskveckan.</pre><pre>Det händer mycket på området just nu. Med den\r\nlägesrapport som vi väntar hösten 1994 får\r\nriksdagen ett bättre beslutsunderlag för den\r\nframtida uppläggningen av svensk äggproduktion.</pre><pre>Anf. 91  INGVAR ERIKSSON (m):</pre><pre>Herr talman! Det betänkande som kammaren nu\r\nbehandlar är en uppföljning av det beslut som\r\nriksdagen fattade 1988 angående en ny\r\ndjurskyddslag. Lagen gällde de grundläggande\r\nbestämmelserna om djurskyddet.</pre><pre>När det gäller husdjursskötseln ställdes det\r\nsärskilda krav på att djuren skall hållas och skötas\r\ni en god djurmiljö på ett sådant sätt att det främjar\r\nderas hälsa och ger dem möjlighet att bete sig\r\nnaturligt.</pre><pre>Människan har sedan urminnes tider varit\r\nberoende av att hålla husdjur, och medvetenheten\r\nom att dessa djur behöver skyddas och vårdas väl\r\när lika gammal som husdjursskötseln.</pre><pre>Lantbrukare som sysslar med djurproduktion är\r\nstarkt medvetna om att djurens skötsel och vård är\r\navgörande för att god produktion och lönsamhet\r\nskall kunna uppnås. Därför har gamla, trånga,\r\nmörka och ohygieniska stall steg för steg försvunnit\r\noch ersatts av ljusa, lättskötta och dragfria\r\nutrymmen.</pre><pre>Vårt land ligger i frontlinjen då det gäller god\r\ndjurskötsel. Därför är det mycket viktigt att stora\r\noch genomgripande förändringar sker på ett sådant\r\nsätt att redan förhållandevis goda lösningar inte slås\r\nut och ersätts med andra som ännu inte -- trots stora\r\nansträngningar -- uppfyller de krav som har ställts.\r\nDetta gäller i hög grad förhållandena inom svensk\r\näggproduktion. Den bedrivs ännu i mycket hög\r\ngrad i bursystem.</pre><pre>Att äggproduktionen i så stor utsträckning bedrivs\r\ni bursystem beror helt och hållet på samhällets krav\r\npå effektiv produktion och låga livsmedelspriser.\r\nDenna produktionsform slog igenom under 1960-\r\ntalet, och man kan utan tvivel konstatera att\r\ndjurhälsan, äggkvaliteten och arbetsmiljön\r\nförbättrades med dessa system. Djurens\r\nproduktionsförmåga är mycket god, varför man\r\nknappast kan påstå att hönsen far illa.</pre><pre>Även om vi i Sverige har färre höns per bur än vad\r\nman har i omvärlden har det länge funnits en\r\nsträvan att förbättra systemen. Det har också skett.</pre><pre>Våren 1988 fattade riksdagen beslut om förbud att\r\nhålla höns för äggproduktion i bur fr.o.m. 1999.\r\nUnder övergångstiden skulle forskning och försök\r\nbedrivas i syfte att få fram acceptabla alternativa\r\nsystem för äggproduktionen.</pre><pre>Jordbruksutskottet och riksdagen ställde vid\r\nbeslutstillfället 1988 upp fyra viktiga krav på de nya\r\nsystemen. Djurhälsan och arbetsmiljön fick inte\r\nförsämras. Medicineringen fick inte öka, och\r\nnäbbtrimning för att hindra hackskador skulle inte\r\ntillåtas. Mot bakgrund av dessa krav har nu\r\nresultaten från en s.k. kontrollstation hösten 1993\r\npresenterats.</pre><pre>Utskottet har också vid en offentlig utfrågning fått\r\nbred information om hur forskning och försök\r\nutfallit och om hur resultaten har uppfattats på\r\nolika håll.</pre><pre>Herr talman! Det kan konstateras att de framsteg\r\nsom man hade hoppats på ännu inte har gjorts. Man\r\nkan därför oroligt ställa sig frågan: Klarar man av\r\nuppgiften inom den tid och med de målsättningar\r\nsom avsågs från början?</pre><pre>Fr.o.m. det att nya godkända system för inhysning\r\nav värphöns kommit fram tar det nämligen upp till\r\ntre fyra år innan en omläggning praktiskt kan\r\nfullföljas. Det är ofrånkomligt. Det krävs nya\r\nbyggnader, inredningar och även djur som passar in\r\ni systemen. Det är fråga om mycket stora\r\ninvesteringar.</pre><pre>Samhället eller staten kan rimligen inte heller\r\nbegära att enskilda procucenter skall satsa på\r\nmycket dyra investeringar innan man praktiskt har\r\nsett inhysningssystem som fungerar säkert och\r\ngaranterat i enlighet med de ställda kraven.</pre><pre>Det är också angeläget att svensk produktion -- som\r\nhygieniskt och hälsomässigt ligger på en mycket\r\nhög nivå -- inte slås ut på ett sådant sätt att\r\nkonsumenterna blir beroende av importägg från\r\nhöns som lever i system som är väsentligt sämre än\r\nde nuvarande svenska systemen.</pre><pre>Det har ställts krav från näringens sida på en\r\nförskjutning av ikraftträdandet. Jordbruksverket\r\nhar också efter sin utvärdering föreslagit detta.</pre><pre>Regeringen och jordbruksutskottet har dock inte\r\nvalt att ändra tiden för ikraftträdandet av\r\nburhönsförbudet. I stället har årliga\r\nkontrollstationer med lägeskontroll lagts in i syfte\r\natt följa den fortsatta utvecklingen. Därmed skapas\r\nen möjlighet att göra korrigeringar om det visar sig\r\nnödvändigt.</pre><pre>Utskottet har också starkt understrukit att beslutet\r\nom avveckling av burhönssystemet inte får\r\ninnebära att svensk äggproduktion slås ut och\r\nersätts med ägg som är producerade i andra länders\r\nbursystem. Vidare anser utskottet att det är viktigt\r\natt forskningen rörande alternativ till nuvarande\r\nbursystem blir så mångsidig som möjligt. Detta\r\ninnebär att även modifierade typer av bursystem\r\nkan bli aktuella om de bedöms kunna uppfylla\r\nkraven ur arbetsmiljö- och djurskyddssynpunkt.</pre><pre>Herr talman! Då beslutet om burhönsförbud\r\nfattades 1988 i denna kammare reserverade vi\r\nmoderater oss, just för att de nya systemen för\r\näggproduktion skulle uppfylla mycket bestämda\r\nvillkor. T.ex. fick miljön för hönsen inte försämras.\r\nDe nya systemen fick inte innebära att antibiotika\r\ngenerellt måste användas i fodret. Avnäbbning fick\r\ninte ske. Den hygieniska kvaliteten fick inte\r\nförsämras. Dessutom fick inte arbetsmiljön bli\r\nlidande.</pre><pre>Herr talman! Målen har ännu inte kunnat uppnås,\r\nmen det betänkande som vi nu behandlar innefattar\r\nnya förutsättningar och tillägg som vi ställer oss\r\nbakom. Jag yrkar bifall till hemställan i\r\nbetänkandet.</pre><pre>Anf. 92  CLAUS ZAAR (nyd):</pre><pre>Herr talman! Äggproduktionen i Sverige behöver\r\nomprövas. De tidigare godtagna\r\nproduktionsmetoderna utsätts nu för en\r\ngenomgående granskning och omprövning. Djuren\r\nskall hållas och skötas i en djurmiljö som ger dem\r\ngod hälsa och möjlighet att bete sig naturligt.</pre><pre>Forskning och försök kring alternativ till\r\nburhållning av värphöns ingår som en del i denna\r\nförändringsprocess. Det finns dessutom kreativa\r\nenskilda producenter som gör försök, eftersom de\r\nräknar med att denna förändring kommer att\r\nkomma till stånd via en lagstiftning.</pre><pre>Jag vill här uppmärksamma några erfarenheter som\r\nen enskild producent har delgivit mig.</pre><pre>När det gäller värphöns måste man vara klar över\r\natt en hel kedja måste följa när systemen byts ut.\r\nDet innebär att uppfödningen, om\r\nburhönsmetoden skall frångås, måste ske genom\r\natt kycklingarna är frigående. De måste alltså\r\nkontinuerligt vara frigående.</pre><pre>Uppfödaren av kycklingar måste ha samma\r\ninställning som producenten. En fri blivande\r\nvärphöna kan utvecklas fritt. Den kan sandbada,\r\nplocka och sköta om sin egen fjäderskrud. En\r\nvärphönas dag ser ut så att den fem timmar efter det\r\natt ljuset har tänts börjar värpa ett ägg. På\r\neftermiddagen förbereder sig hönan för nästa dags\r\nvärpning. Då är halm och sandbad viktiga\r\nkomponenter för att göra hönsfågelns inpräglade\r\nbeteende möjligt.</pre><pre>Den dagliga tillsynen av värphönsen kräver tid, och\r\ndet är där man får en förändrad kostnadsbild. Den\r\nblir dock inte så stor i praktiken som det har angetts\r\ni betänkandet. Den producent jag har talat med\r\nsäger att 2:50 kr per kilo räcker. Han har också\r\nuppnått att antalet fellagda ägg efter ett tag har\r\nminskat till 3--4 %. Han har således fått ett mycket\r\nbra resultat.</pre><pre>Denne producent anser också att den frihet som\r\nhan har gett värphönsen medför att hönsen får mer\r\nmotion. Han har naturligtvis också konstaterat att\r\nhönsen får ett större energibehov. Samtidigt har\r\nhan uppnått en avkastning på 91--92 %. Äggen är\r\ntyngre, och kvaliteten på skalen är högre. Han har\r\nfått fram ett högkvalitativt ägg genom sin\r\nproduktion. Han anser att frigående höns blir glada\r\nvärphöns.</pre><pre>Han arbetar också efter principen att förändra\r\nfoderstaten för att uppnå det absolut bästa\r\nresultatet. Vi talar här om produktion i mindre\r\nanläggningar. Enligt hans bedöming kan man ha i\r\nstorleksordningen 10 000 värphöns i dessa\r\nanläggningar. Därigenom får vi en närproduktion\r\noch en högkvalitativ produkt. På sikt får vi fler\r\nanläggningar. Vi får färskare ägg om vi kan\r\ngenomföra den här reformen fullt ut. Jag tror,\r\nprecis som Bengt Rosén, att det på sikt kommer att\r\nfinnas frigående höns i hela Europa.</pre><pre>Vi är på det klara med problemen med salmonella\r\ni Tyskland. Vi har diskuterat det tidigare i\r\nkammaren. Om vi får en produkt med betydligt\r\nhögre kvalitet så blir vi också intressanta som\r\nförebilder och kanske som exportörer under en\r\nperiod. Detta medför att vi kan få en viss utökning\r\nav arbetsmarknaden. Detta ger helt enkelt fler\r\narbetstillfällen på vissa områden där det annars inte\r\nskulle vara möjligt.</pre><pre>De som skall arbeta med denna verksamhet\r\nbehöver dock mycket utbildning. Det är ingen lätt\r\nsak. Man måste ha ett öga för produktion av ägg,\r\nsom den producent som jag har diskuterat med\r\nuttryckte det. Dessutom måste man utveckla en\r\nfoderstat som passar. Det är viktigt att vi får bra\r\nprodukter och konkurrens på lika villkor. Jag tror\r\natt vi kan skapa en nisch för vår produktion med\r\nhög kvalitet på ägg.</pre><pre>Anf. 93  PATRIK NORINDER (m):</pre><pre>Herr talman! Låt mig inledningsvis säga att jag står\r\nbakom den djurskyddslag som Sveriges riksdag har\r\nstiftat. Jag tycker att det är en bra lag och att vi skall\r\nom värna om den lagstiftning som vi har. Jag har\r\ndock inte haft samma syn på tillämpningen av\r\ndjurskyddslagen som jordbruksministern, som nu\r\när närvarande i kammaren. Vi har fört diskussioner\r\nom bl.a. kodressörer och betesdispenser.</pre><pre>Förra året hade jag en motion angående lagens\r\ntillämpning på burhöns. Både i den föregående och\r\ni den nuvarande förordningen förbjuds burar.\r\nEnligt mitt sätt att se det har det varit olyckligt. Det\r\nhar hämmat forskningen om alternativa system till\r\ngolvsystemet. I förordningen sägs således att man\r\ninte får använda burar. Men hur definieras\r\negentligen en bur? Vilken storlek har den och hur\r\nskall den se ut? Om vi hade släppt den svårtolkade\r\nförordningen tror jag att vi i dag hade kommit\r\nlängre med alternativ till de konventionella burar\r\nsom vi inte vill ha i framtiden. Jag vill inte heller ha\r\nsådana burar.</pre><pre>Nu har vi i alla fall kommit så långt att ett enigt\r\njorbruksutskott öppnar vägen även för forskning\r\nom alternativa bursystem, där man följer\r\ndjurskyddslagens intentioner om hönsens naturliga\r\nbeteende. Det finns möjligheter till reden,\r\nsittpinnar, sandbad m.m. i begränsad form i bur.\r\nJag tycker att det är synd att vi inte forskade vidare\r\npå det här området tidigare. Det här kommer att bli\r\nett problem för många producenter.</pre><pre>För en vecka sedan var jag i Småland och besökte\r\nCarina och Anders Nylanders anläggning i\r\nBredaryd. Det är ett ungt par. De är duktiga\r\näggproducenter. De har tagit över Anders\r\nfamiljegård och gjorde ny inredning 1982. Deras\r\nanläggning börjar nu bli gammal och försliten.\r\nNormalt skall sådana här anläggningar bytas ut\r\nefter tio femton år. Så många år har gått nu. De\r\nfrågade mig hur de skall göra.</pre><pre>De kan inte använda sin buranläggning längre. De\r\nfår inte sätta in nya burar, eftersom burförbudet\r\ninträder 1998. År 1999 får det inte längre finnas\r\nburar. Jag hade svårt att svara på deras fråga om\r\nvad de skulle göra.</pre><pre>Alternativet för dem är att fortsätta fram till 1999\r\noch att då upphöra med sin produktion. De vill inte\r\nfortsätta med lösgående golvhöns, eftersom de inte\r\ntror på det systemet. De säger att de har sett alltför\r\nmycket avarter i det systemet. Det var svårt för dem\r\natt hitta någon annan utväg. Om\r\njordbruksutskottet hade gått på Jordbruksverkets\r\nlinje att man skall avvakta med förbudet till år 2004\r\nså skulle den här familjen nu ha kunnat sätta in\r\nbättre och modernare burar. Sedan skulle de kunna\r\nanvända de nya systemen som skulle ha forskats\r\nfram. Jag tror att det hade varit en bra väg att gå.</pre><pre>Jag ställer också upp bakom jordbruksutskottets\r\nförslag. Det finns en utväg. I höst skall riksdagen ta\r\nställning i frågan efter det att utvecklingen i\r\nforskningen har följts upp. Men då förväntar jag\r\nmig att riksdagen också tar ställning, dvs. att\r\nriksdagen klart uttalar att forskningen inte har\r\nkommit så långt att ett förbud kan införas 1999.\r\nTidpunkten kanske behöver skjutas framåt något\r\nså att alternativa system kan utvecklas. Jag tror inte\r\natt det kommer att bli fråga om golvsystem i\r\nframtiden. Jag tror att även acceptabla system\r\nkommer att forskas fram för burar. Men det får visa\r\nsig om detta är en framkomlig väg.\r\nJordbruksutskottet har öppnat dörrar för\r\nalternativ.</pre><pre>Jag hoppas och förväntar mig att riksdagen vågar\r\nfatta detta beslut. Jag tycker att det ibland inte finns\r\ntillräckligt med politiskt mod. Det har varit stora\r\nopinionsyttringar mot burhönssystemet utan att\r\nsakkunskapen har varit så stor. Jag tycker även att\r\njordbruksministern i vissa fall har varit litet väl\r\nförsiktig i sina bedömningar och kunde ha gått litet\r\nhårdare fram.</pre><pre>Jag sade redan inledningsvis att jag står på djurens\r\nsida. Jag tror på en lagstiftning om att främja\r\ndjurens hälsa. Men det är inte alltid som\r\ntillämpningen blir så.</pre><pre>Lägeskontrollen som har aviserats till 1997 är enligt\r\nmitt sätt att se alltför sent påkommen. Vi kan inte\r\ngenomföra förändringar under tiden fram till 1999.\r\nDet är bra att jordbruksutskottet har tagit initiativ\r\ntill denna utvärdering.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Anf. 94  MAX MONTALVO (nyd) replik:</pre><pre>Herr talman! Nu har jag hört två moderater säga att\r\ndel stöder förslaget. Men samtidigt säger ni att man\r\nskall tänka sig för inför framtiden. Vid varje\r\navstämning skall man väga dessa frågor tungt för att\r\nse om det går att riva upp beslutet.</pre><pre>Är inte den signal ni sänder ut till alla som tvekar\r\nom vad de skall göra att ni kommer att riva upp\r\nbeslutet? Därför behöver de inte göra någon\r\nomställning. Jag tycker att det är märkligt att man\r\ntalar så. Är det fråga om att härmed vara nödd och\r\ntvungen att hålla med för att hålla ihop regeringen?\r\nJag tycker att det är en mycket olustig situation. Jag\r\ntycker att ni skall förklara ert ställningstagande.</pre><pre>Anf. 95  PATRIK NORINDER (m) replik:</pre><pre>Herr talman! Ingvar Eriksson har talat för den\r\nmoderata inställningen, och jag har talat för min\r\ninställning i det här fallet. Min personliga\r\nuppfattning är att i realiteten kommer det att finnas\r\nbåde golvsystem och andra alternativ. Max\r\nMontalvo kan själv tänka sig vilka signaler som ges.</pre><pre>Jag tycker att det är bra om vi får fram system som\r\ngagnar djurens hälsa. Det är det vi är ute efter. Det\r\när inte fråga om att omsätta andra värderingar på\r\nsystem som är mer estetiska. Vi inbillar oss att\r\ndjuren går ute på backen och pickar. Men så är inte\r\nverkligheten. Verkligheten i golvsystemet i dag är\r\nrätt förskräcklig. Jag har sett mer eller mindre\r\nnakna hönor som hackar på varandra och som är i\r\ndåligt skick.</pre><pre>Men jag tror att med hjälp av forskning kommer\r\ndet att utvecklas nya golvsystem som kan bli bra\r\nalternativ. Det kanske t.o.m. kan bli det\r\nförhärskande alternativet. Men framför allt gäller\r\nhela frågan djurens hälsa. Men om djuren mår\r\nbättre i andra system, t.ex. med förbättrade burar,\r\nhur de än ser ut, skall de systemen kunna användas.\r\nDet skall finnas alternativ.</pre><pre>Anf. 96  MAX MONTALVO (nyd) replik:</pre><pre>Herr talman! Jag håller fullkomligt med om dessa\r\ndetaljer. Men jag menar att ert ställningstagande\r\ninnebär att beslutet blir meningslöst. Jag reagerar\r\nmot det. Ingen kommer att ställa om sin produktion\r\nnär dessa signaler ges.</pre><pre>Anf. 97  PATRIK NORINDER (m):</pre><pre>Herr talman! Intentionerna är naturligtvis att vi\r\nskall ha en bra djurhälsa. Det är det viktigaste.\r\nForskningen får avgöra om det skall ske på det ena\r\neller det andra sättet. Det är sakkunskapen som\r\nskall avgöra vad som är bäst för djurens hälsa.</pre><pre>Min personliga uppfattning är att vi kommer att i\r\nframtiden se båda typer av system. Vi kommer att\r\nse både burhönssystem och bra system för\r\ngolvhöns. Vi skall kunna garantera konsumenterna\r\nbra kvalitet på äggen, och vi skall ha en inhemsk\r\nproduktion. Vi skall inte behöva importera ägg som\r\nvi vet är av sämre kvalitet och värps av hönor som\r\nföds upp i förhållanden som vi ogillar.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>12 §  Förvaring av allmänna handlingar hos\r\nandra organ än myndigheter</pre><pre>Föredrogs</pre><pre>konstitutionsutskottets betänkande</pre><pre>1993/94:KU20 Förvaring av allmänna handlingar\r\nhos andra organ än myndigheter (prop.\r\n1993/94:113).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>13 §  Några rättegångsfrågor i tryckfrihets- och\r\nyttrandefrihetsmål m.m.</pre><pre>Föredrogs</pre><pre>konstitutionsutskottets betänkande</pre><pre>1993/94:KU25 Några rättegångsfrågor i\r\ntryckfrihets- och yttrandefrihetsmål m.m. (prop.\r\n1993/94:118).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>14 §  Förslag till tilläggsbudget till statsbudgeten\r\nför budgetåret 1993/94</pre><pre>Föredrogs</pre><pre>konstitutionsutskottets betänkande</pre><pre>1993/94:KU26 Förslag till tilläggsbudget till\r\nstatsbudgeten för budgetåret 1993/94 (prop.\r\n1993/94:105).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>15 §  Anslag till allmänna val</pre><pre>Föredrogs</pre><pre>konstitutionsutskottets betänkande</pre><pre>1993/94:KU31 Anslag till allmänna val (prop.\r\n1993/94:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>16 §  Stöd till politiska partier</pre><pre>Föredrogs</pre><pre>konstitutionsutskottets betänkande</pre><pre>1993/94:KU32 Stöd till politiska partier (prop.\r\n1993/94:100 delvis).</pre><pre>Anf. 98  IAN WACHTMEISTER (nyd):</pre><pre>Herr talman! Efter att ha diskuterat folkets\r\nrökvanor och hönsens naturliga beteende m.m. är\r\nvi nu framme vid politikernas olater, nämligen\r\npartistödet. Denna fråga borde vara en öm tå i\r\nkammaren, och det är kanske därför ingen befinner\r\nsig här nu. Vad vet jag.</pre><pre>Jag kan inte förstå hur svenska politiker ens kan\r\nförsöka att låta bli att minska partistödet, nu när\r\ndet dras ned på allting annat. Jag talar inte om den\r\nutomordentligt marginella minskningen om 14\r\nmiljoner kronor som det nu skall fattas beslut om.\r\nVi vet att totalposten är ungefär 2 000 miljoner\r\nkronor.</pre><pre>Man kan verkligen fråga sig hur man skall klara\r\ndialogen med sina väljare. Det kallas ju för det.\r\nAlla har ju en dialog med sina väljare, utan att för\r\nden skull föregå med gott exempel.</pre><pre>Men politikerna är säkra i denna fråga. De vet att\r\nde får sitt stöd. Det är ju de själva som avgör att\r\nde skall få pengarna. Därför får de pengarna. Om\r\nnågon timma fylls denna kammare och besluten\r\n''knappas igenom''. Så går det till.</pre><pre>Låt oss titta litet närmare på denna fråga, bl.a. på\r\norganisationsstödet. Partistödet utgör en del av\r\ndetta. Låt oss titta på det fusk som bedrivs.</pre><pre>Vi kan verkligen fråga oss vad det är som pågår. Vi\r\nvet att politiska ungdomsorganisationer direkt\r\nförknippade med de partier som sitter i den här\r\nriksdagen har sysslat med oegentligheter. Frågan är\r\ni vilken omfattning, och frågan är vem de har stulit\r\nfrån. Är det av varandra eller av andra -- som om\r\ndet skulle vara viktigt?</pre><pre>Man kan fråga sig vad det är i detta som berör\r\npolitikens och politikernas egna villkor. Var finns\r\nåtgärderna, påföljderna och straffen?</pre><pre>Låt oss tänka oss att Sveriges pensionärer skulle\r\nagera på samma sätt som politikerna, dvs. sätta sina\r\negna villkor och besluta om sänkningar eller ej av\r\npensionerna -- och dessutom förbjuda insyn. Det är\r\ngivetvis orimligt.</pre><pre>Man vill inte diskutera de här frågorna i kammaren.\r\nDet gäller från vänster till höger -- när det finns folk\r\ni den. Vad är skälet? Skälet är att man i alla partier\r\nundrar vem som vinner på att man river i det hela.\r\nDet är ingen här inne som vinner på det. Men det\r\nfinns andra som gör det -- de kallas för svenska\r\nfolket. Svenska folket vinner på att dess egna\r\npolitiker visar omdöme och granskar sig själva.</pre><pre>De drygt 100 miljoner som det statliga partistödet\r\när uppe i utgör en del av en total kostnad på ca 2 000\r\nmiljoner kronor, alltså 2 miljarder. Det har vi fått\r\nutrett för oss. Det betalar svenskarna till sina\r\npolitiker, som tackar genom att behandla folket\r\nsom om det vore underordnat, när det i själva\r\nverket är tvärtom. De som arbetar här inne, och\r\näven de här inne som inte arbetar men som borde\r\ngöra det, har folket som arbetsgivare. De är\r\navlönade av folket.</pre><pre>Det rena partistödet uppgår till drygt 700 miljoner,\r\nenligt den utredning som har presenterats.\r\nDärutöver går 1 300 miljoner kronor till arvoden\r\noch löner. Blotta misstanken om att de här 700\r\nmiljonerna -- det är folket som betalar vartenda\r\nöre -- inte behövs, inte används till folkets bästa\r\neller skulle myglas bort, borde vara nog för att en\r\nansvarig riksdag skulle agera och införa nya regler\r\nför partistödet. Det borde vara tillräckligt för att\r\nman skulle analysera partistödet långt, fem år,\r\ntillbaka i tiden och se vad det har använts till. Det\r\nborde undersökas hur stora belopp som inte\r\nredovisas i räkenskaperna. Vi borde sänka stödet\r\nordentligt och införa total insyn.</pre><pre>I andra demokratier, där man bevisligen tar\r\nbegreppet demokrati högtidligare än i Sverige,\r\nfinns det ingen verksamhet som man synar\r\nnoggrannare än just den politiska. Men det vill inte\r\nvi politiker göra här, eftersom det är vi själva som\r\nbestämmer. Det är inte trevligt om det rotas i våra\r\npapper.</pre><pre>Vad är det som säger att Sveriges politiker är bäst\r\noch hederligast i världen? Alla av oss som kan läsa\r\neller lyssnar på radio eller TV får reda på politiska\r\nskandaler i andra länder. Vi förfasar oss över dem\r\noch tror inte att sådant händer här. Det är möjligt\r\natt det inte gör det, men i så fall skall man väl upp\r\ntill bevis. Vad tjänar Sveriges hederliga politiker på\r\natt inte ta upp den här frågan och göra den till en\r\nstor fråga? De borde visa att de verkligen föregår\r\nmed gott exempel när det gäller att spara på\r\npengarna, reducera beloppen som går till partierna\r\noch öka insynen.</pre><pre>Den här frågan kan synas som en mindre fråga\r\ndärför att det finns större frågor räknat i miljoner\r\noch miljarder. Men om man ser på saken moraliskt\r\noch ur den politiska moralens synpunkt kan man\r\nkonstatera att det inte finns någon större fråga. Det\r\när väl därför som det inte heller finns någon annan\r\ntalare än jag uppskriven på talarlistan under den\r\nhär punkten. Det är bedrövligt. Jag hoppas\r\nverkligen att debatten kommer i gång.</pre><pre>Jag lovar er att den här kritiken kommer att\r\nåterkomma vare sig ni sitter härinne nu, någon\r\nannanstans eller läser i protokollet. Detta är en av\r\nde frågor som Sveriges politiker aldrig kommer\r\nundan. Frågan är om politikerna skall ta initiativet\r\neller om folket skall göra det och avkräva\r\nräkenskaper, protestera och på det viset tvinga\r\nfram en sänkning av partistödet. Det vore väl en\r\nnesa om något.</pre><pre>Det här är som ett flugpapper som Ny demokrati\r\nhar strött ut över det svenska samhället och de\r\nsvenska politikerna och som klibbar fast litet här\r\noch var. Ni kommer inte att bli av med frågan. Det\r\nkan jag garantera. Folk kommer att vakna upp.</pre><pre>Med detta vill jag yrka bifall till Ny demokratis\r\nreservation i konstitutionsutskottets betänkande\r\n32.</pre><pre>Anf. 99  KURT OVE JOHANSSON (s)\r\nreplik:</pre><pre>Herr talman! Låt mig konstatera att det sedan länge\r\nråder stor enighet i riksdagen om stöd till de\r\npolitiska partierna. Det finns en reservant i\r\nutskottet. Man blir inte särskilt imponerad av den\r\nargumentering som Ny demokrati har i sin\r\nreservation. Jag tycker inte heller att den\r\nargumentering som Ian Wachtmeister har framfört\r\nhär i riksdagens talarstol har förändrat det omdöme\r\nsom jag nyss gjorde när det gällde reservationen.</pre><pre>I själva verket spelar Ian Wachtmeister upp samma\r\nvals som Harriet Colliander för ganska precis ett år\r\nsedan, här i kammaren, när det gällde partistödet.\r\nJag vill gärna understryka att ett väl avvägt stöd till\r\nde politiska partierna är både nödvändigt och\r\nnyttigt för demokratin. Demokrati, Ian\r\nWachtmeister, måste faktiskt få kosta pengar. Man\r\nborde beklaga att det inte förs en ekonomisk politik\r\ni Sverige, som gör det möjligt att ge ytterligare\r\ninformation till partierna för att de skall kunna tala\r\nom för medborgarna vad politiken innehåller. Jag\r\nskulle gärna se att vi återfick en situation där det\r\nvar möjligt att satsa mer på politisk information än\r\nvad som tydligen anses möjligt i dag. Ett oförändrat\r\nstöd till de politiska partierna hade inte på något\r\nsätt varit orimligt.</pre><pre>Ny demokratis reservation har faktiskt ganska stora\r\nbrister när det gäller argumenteringen. Det sägs i\r\nreservationen t.ex. att maktstrukturen växer fast\r\ngenom det partistöd som nu utgår och att dynamik\r\nförsvåras. Det står vidare att nya opinioner har\r\nsvårt att få genomslag. Men, Ian Wachtmeister, i\r\nverkligheten förhåller det sig inte så. Vi har t.ex.\r\nbara för någon tid sedan sett hur ett nytt politiskt\r\nparti kom in i riksdagen. Ny demokrati kom in i\r\nriksdagen trots att vi har ett partistöd. Om Ian\r\nWachtmeisters argumentering vore riktig skulle det\r\ntala för att det inte skulle vara möjligt. Det finns\r\nytterligare ett parti som har tagit plats här i\r\nriksdagen.</pre><pre>Om man ser på det lokala området, där det också\r\nsatsas pengar, kan man se exakt samma bild. Nya\r\npartier har kommit in i fullmäktige och även i ett\r\noch annat landsting. Det finns alltså ingenting som\r\ntyder på att stödet till partierna, för att de skall\r\ndriva politisk verksamhet bland medborgarna och\r\npå det sättet fördjupa demokratin på något sätt\r\nskulle leda till att man cementerar det politiska livet\r\ni ett samhälle.</pre><pre>Jag tycker tvärtom att om man håller sig till\r\nrealiteterna finns det mycket som talar för\r\nmotsatsen. Jag är inte förvånad över att Ian\r\nWachtmeister argumenterar som han gör på det här\r\nområdet. Detta är ju inte det enda område där han\r\när tveksam till att man skall satsa pengar för en\r\nstärkt demokrati.</pre><pre>Jag har fört debatt med Ian Wachtmeister här\r\ntidigare. Den gången gällde det dagspressen. Han\r\nhar ju samma grundläggande syn där. Det visar att\r\nhan har en ganska bristande förståelse för den fria\r\nåsiktsbildningen. Att Ny demokrati intar den\r\nståndpunkten är väl känt.</pre><pre>Till sist, herr talman, vill jag ta upp redovisningen\r\nav partiernas ekonomi. I mitt eget parti är vi\r\nmycket öppna när det gäller redovisningen av på\r\nvilket sätt vi använder våra pengar. Vi har absolut\r\ningenting emot en diskussion i de här frågorna. Vi\r\nvill inte komma undan på någon punkt i det\r\navseendet. Det är bra att de här frågorna har\r\nväckts. Vi skall gärna från vårt håll vara med i den\r\ndiskussionen. Vi får se varthän det leder. Jag vill\r\nunderstryka att jag har upplevt att de flesta partier\r\nhär i riksdagen inte på något sätt missbrukar de\r\npengar som de har till sitt förfogande genom\r\npartistödet.</pre><pre>Jag vill yrka bifall till konstitutionsutskottets\r\nhemställan.</pre><pre>Anf. 100  IAN WACHTMEISTER (nyd)\r\nreplik:</pre><pre>Herr talman! Kurt Ove Johansson sade att han inte\r\nvar förvånad över vad han hörde mig säga. Jag är\r\ninte heller särskilt förvånad över vad han sade.</pre><pre>Låt mig fastslå att problemet ligger kvar. I Sveriges\r\nriksdag finns det en beklämmande stor majoritet\r\nsom anser att det är helt okej att ösa pengar över\r\nsig själv. Man tycker också att demokratin\r\nbefrämjas av att tidningar och andra får presstöd\r\nfrån politiker, dvs. att politiker på det sättet\r\npåverkar press och medier. Det är ett skumögt\r\nresonemang, och det är beklagligt. Vi har fått höra\r\ndet omigen.</pre><pre>Kurt Ove Johansson säger att demokratin får kosta.\r\nDet låter tjusigt. Vad får då demokratin kosta?\r\nPartistödet borde ju öka om man tror att detta är\r\ndemokratin. Det är det väl inte. Jämför med hur\r\ndet är i övrigt! Vi har dragit ner på allt möjligt, och\r\nändå går Sverige med en rasande stor förlust. Vi\r\nkommer att få dra ner på mera. Ta arbetslösheten!\r\nMan gick med på att sänka ersättningen till 80 %.\r\nDet är fullständigt häpnadsväckande att man då\r\ninte skär kraftigare och föregår med gott exempel\r\nvad gäller de egna omkostnaderna.</pre><pre>Det talas om att det behövs mera pengar för\r\ninformation. Det finns ingen bättre information än\r\natt de som tar emot stödet öppet redovisar hur de\r\nhar använt varenda krona.</pre><pre>Ny demokrati kom in i riksdagen utan partistöd.\r\nVad bevisar det? Jo, det bevisar att vi var bra\r\nfighters, att vi tog stora ekonomiska risker m.m.\r\nMen det säger väl ingenting om det var särskilt\r\nrättvist att andra partier fick 130 miljoner kronor\r\natt använda för att slåss mot oss, och att det skulle\r\nvara någonting som vi står efter i fortsättningen.</pre><pre>Jag tycker till sist att den här debatten är bra -- jag\r\nvälkomnar den. Det är bra, herr talman, om man\r\näven från riksdagens sida tar ett initiativ -- i annat\r\nfall kommer bl.a. jag att se till att debatten förs\r\nutanför riksdagen. Jag anser fortfarande att\r\nalltihop är en stor skandal.</pre><pre>Anf. 101  KURT OVE JOHANSSON (s)\r\nreplik:</pre><pre>Herr talman! Jag vill göra Ian Wachtmeister\r\nuppmärksam på att partistödet skärs ned med 10 %\r\ni det förslag som vi nu diskuterar. Det är synd att\r\ndet måste ske, men motiveringen är ju Sveriges\r\nsvaga ekonomi. Jag skulle gärna ha sett att det hade\r\nförts en ekonomisk politik i Sverige som hade gjort\r\ndet möjligt att snarare öka stödet.</pre><pre>Det finns helt uppenbart ett stort\r\ninformationsbehov i det svenska samhället. Alla\r\nsom jobbar med politisk verksamhet -- jag tror att\r\nIan Wachtmeister är beredd att ge mig rätt i det --\r\ninser att det kostar väldigt mycket pengar.</pre><pre>Det är bara att konstatera att inte ens Ian\r\nWachtmeister och hans parti har tänkt sig något\r\nannat än att det skall finnas ett partistöd, låt vara\r\natt det är endast hälften av vad som nu utgår. Jag\r\ntar det till intäkt för att även Ian Wachtmeister inser\r\natt det är nödvändigt med ett ekonomiskt stöd till\r\nde politiska partierna. Det är bara synd att han inte\r\ndrar konsekvenserna av den kunskapen och inser\r\nhur viktig informationen från de politiska partierna\r\när för den svenska demokratin.</pre><pre>Jag skall inte fördjupa mig mer i diskussionen om\r\nden öppna redovisningen. Jag vill bara konstatera\r\natt det i detta betänkande inte redovisas sådana\r\nsynpunkter -- inte ens Ny demokratis reservation\r\nandas en mening på den punkten.</pre><pre>Jag vill bara säga att vi i vårt parti inte är oroliga för\r\nen debatt som gäller hur partierna använder sina\r\nresurser. Jag kan konstatera att diskussionen bland\r\nvårt partis medlemmar om hur vi skall använda de\r\nslantar som vi har till vårt förfogande är mycket\r\nbred och ingående. Diskussionen är inte på något\r\nsätt hemlighetsfull, utan den är oerhört öppen. Det\r\när alltför många människor som deltar i\r\ndiskussionen och som synar att partiet använder\r\npengarna på avsett sätt.</pre><pre>Om jag skall uttala mig mer generellt, kan jag säga\r\natt jag aldrig skulle gå med på att det förekom\r\noegentligheter på det här området. Vi välkomnar\r\nalltså den här debatten, och jag kan försäkra Ian\r\nWachtmeister att vi inte har någonting att dölja.</pre><pre>Anf. 102  IAN WACHTMEISTER (nyd)\r\nreplik:</pre><pre>Herr talman! Det är en sak att vi nu om någon\r\ntimme kommer att fatta ett beslut om att efter valet\r\nskära ned detta bidrag med 10 %, från 135--140\r\nmiljoner till 127 miljoner kronor. Det är en liten bit\r\nav den stora kaka som folk får betala, dvs. 2 000\r\nmiljoner kronor.</pre><pre>Frågan är djupare och större än vad Kurt Ove\r\nJohansson här nämner, vad vi kan nämna i en\r\nreservation och vad detta betänkande handlar om.</pre><pre>Hur stort skall stödet vara? Ja, vi har föreslagit att\r\ndet skall vara hälften så stort som i dag. Vad leder\r\ndet till? Tror ni att demokratin blir lidande? Inte\r\nalls! Demokratin vitaliseras, därför att man tvingas\r\narbeta mer. Det är bara genom entusiasm och\r\nengagemang som någonting blir gjort, inte genom\r\natt pengar betalas ut. Organisationsstöden, där\r\npartistödet ingår, har exploderat i Sverige. Man kan\r\nsäga att ju tröttare organisationerna är, desto mer\r\npengar behöver de för att hålla sin verksamhet i\r\ngång. Det gäller även Sveriges politiska partier.</pre><pre>Jag tar fasta på att den här debatten skall fortsätta\r\npå något annat sätt någon annan gång -- det måste\r\nden nämligen göra. Frågan är mycket större än de\r\nmiljoner som detta ärende handlar om.</pre><pre>Anf. 103  INGVAR SVENSSON (kds):</pre><pre>Herr talman! Ian Wachtmeister säger att det här är\r\nen viktig politisk och moralisk fråga. Det är den,\r\nmen kanske i ett helt annat perspektiv än det som\r\nhan framlägger. Han talar om att det handlar om\r\npolitikernas olater. Här spelar Ian Wachtmeister på\r\nmycket märkliga känslor. Hans inlägg syftar\r\negentligen till att undergräva en öppen demokrati.</pre><pre>Vi politiker tenderar att huka i buskarna i den här\r\nfrågan, därför att vi uppfattas på något sätt som\r\njäviga, genom att vi är företrädare för politiska\r\npartier i parlamentet. Men vem skall ta den\r\ndebatten, om inte de politiska företrädarna? Det är\r\nhelt nödvändigt.</pre><pre></pre><pre>Det är helt nödvändigt. Här måste vi fundera över\r\nvad alternativet är. Det partistöd vi har i dag bygger\r\npå ett generellt synsätt som innebär att man vid\r\nuppnådd representation får grundstöd och\r\nmandatstöd. Man kan i och för sig diskutera\r\nfördelningsnycklarna. Men vad är alternativet? Är\r\ndet Italien som är Ian Wachtmeisters stora\r\nförebild? Är det en korrumperad demokrati där de\r\nresursstarka kan ta sig fram som vi skall\r\neftersträva?</pre><pre>Ian Wachtmeister lade mycket stor vikt vid insynen.\r\nHan ville ha en total insyn. Men hur blir det i den\r\nkorrumperade demokratin, där det inte finns något\r\ngenerellt partistöd från den offentliga sidan och där\r\nresursstarka organisationer och företag styr\r\npolitiken? Vilken insyn får man i ett sådant läge?</pre><pre>Herr talman! Jag tycker faktiskt att det är Ian\r\nWachtmeister som ägnar sig åt politiska olater.</pre><pre>Anf. 104  IAN WACHTMEISTER (nyd):</pre><pre>Herr talman! Jag kunde tänka mig att den politiska\r\nmoralens väktare, kds, skulle köra ett varv här. Det\r\när ju trevligt på många sätt.</pre><pre>Ingvar Svensson sade att jag spelar på märkliga\r\nkänslor och egentligen agerar mot demokratin. Så\r\nkan man bara säga om man med demokrati menar\r\nallt möjligt politiskt mygel och just de olater som\r\njag vill komma åt och att man skall ta utav\r\nskattebetalarnas pengar för att själv leva på dem.\r\nDet var inte så den svenska demokratin en gång i\r\ntiden fick fart och styrfart. Alltihop är bara fråga\r\nom svepskäl.</pre><pre>Han talade om att Italien skulle vara en förebild för\r\nmig. Först tänkte jag att påståendet var fräckt, men\r\nsedan tänkte jag efter och kom fram till att det\r\nkanske stämmer. Varför? Jo, därför att man i\r\nItalien faktiskt har börjat att dränera sitt politiska\r\nträsk. Men det gör man inte i Sverige, utan man\r\nförsöker bara tala om att allting är bra och att man\r\negentligen borde ta mer utav medborgarnas pengar.</pre><pre>Anf. 105  INGVAR SVENSSON (kds):</pre><pre>Herr talman! Det är ganska intressant att höra Ian\r\nWachtmeister tala om politisk moralism osv. Den\r\npolitiska moralismen i denna kammare står ju\r\nfaktiskt Ny demokrati för. De står för ständiga\r\nindignationsnummer i olika sammanhang. Jag sade\r\ninte att Ian Wachtmeister försöker undergräva\r\ndemokratin i dess helhet. Jag sade att han syftar till\r\natt undergräva den öppna demokratin. I ett\r\nsamhälle där det är de resursstarka\r\norganisationerna och företagen som ser till att\r\npartierna överlever får man ingen total insyn.\r\nDärigenom undergrävs en öppen demokrati.</pre><pre>Anf. 106  IAN WACHTMEISTER (nyd):</pre><pre>Herr talman! Alla som känner mig vet att jag inte\r\ntänker undergräva någon demokrati. Tvärtom\r\nkommer jag att blåsa på så att den fungerar mycket\r\nbättre, och då fungerar den inte genom\r\norganisationsstöd och annat.</pre><pre>Det talades om att Ny demokrati här har framfört\r\nindignationsnummer och att det skulle vara någon\r\nsorts utslag av politisk moralism. Jag tycker att det\r\när alldeles utmärkt om Ny demokrati har framfört\r\nindignationsnummer, eftersom det är precis vad\r\nsom behövs. Den indignation som vi här har gett\r\nuttryck för över vad jag fortfarande kallar\r\npolitikens olater delas nämligen av en mycket stor\r\ndel av det svenska folket, oavsett om de är\r\nmedlemmar i kds eller någon annanstans.</pre><pre>Anf. 107  INGVAR SVENSSON (kds):</pre><pre>Herr talman! Efter detta oerhört patetiska\r\ngeneralangrepp på partistödet vill jag bara ställa en\r\nfråga: Vem eller vad var det som betalade Ny\r\ndemokratis valskulder?</pre><pre>Anf. 108  IAN WACHTMEISTER (nyd):</pre><pre>Herr talman! Vi betalade genom att folk ställde\r\nupp. Det fanns en kampvilja. Folk var beredda att\r\nta en ekonomisk förlust för den valrörelsen. Jag\r\nsjälv riskerade pengar. Våra leverantörer sade:\r\nOkej, vi ställer upp för er även om ni inte lyckas. I\r\nså fall tar vi smällen.</pre><pre>Det fanns faktiskt en äkta glöd. Folk ställde upp\r\ndärför att de behövde några som kom in för att röja\r\nom i den här kammaren, vilket tydligen gick ganska\r\nhyggligt.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>17 §  Anslag till Datainspektionen</pre><pre>Föredrogs</pre><pre>konstitutionsutskottets betänkande</pre><pre>1993/94:KU33 Anslag till Datainspektionen (prop.\r\n1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>18 §  Anslag till sametinget</pre><pre>Föredrogs</pre><pre>konstitutionsutskottets betänkande</pre><pre>1993/94:KU34 Anslag till sametinget (prop.\r\n1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>19 §  Anslag till skatteförvaltningen, m.m.</pre><pre>Föredrogs</pre><pre>skatteutskottets betänkande</pre><pre>1993/94:SkU22 Anslag till skatteförvaltningen,\r\nm.m. (prop. 1993/94:100 delvis).</pre><pre>Anf. 109  IVAR FRANZÉN (c):</pre><pre>Herr talman! Utskottet är enigt om att den\r\nekonomiska brottsligheten måste bekämpas med\r\nall kraft. Det är alltså inte skillnader i\r\nmålsättningen som gör att det i skatteutskottets\r\nbetänkande SkU22 finns en reservation. I likhet\r\nmed regeringen bedömer utskottet att ett ökat\r\nanslag till skatteförvaltningen med 100 miljoner\r\nkronor för budgetåret 1994/95 är den bästa\r\navvägningen för att nå en optimal effekt av insatta\r\nresurser i arbetet med att bekämpa den\r\nekonomiska brottsligheten.</pre><pre>Inom skatteförvaltningen pågår ett nödvändigt och\r\nomfattande utvecklingsarbete för att effektivisera\r\noch förenkla basverksamheten. Om alltför stora\r\nresurser satsas på utveckling av ny verksamhet finns\r\ndet en uppenbar risk för att den komptens som så\r\nväl behövs i basverksamheten kommer att bindas\r\nupp. Effektiviseringen går då långsammare, och de\r\nresurser som skulle frigöras förblir bundna. Detta\r\ngör att resultatet av de 50 miljoner extra som\r\nSocialdemokraterna vill anvisa mycket väl kan\r\ninnebära att faktiskt tillgängliga resurser för\r\nbudgetåret 1995/96 kan bli mindre än om riksdagen\r\nföljer regeringens och reservanternas förslag.</pre><pre>Revisorernas rapport 1993/94 nr. 6, Den\r\nekonomiska brottsligheten och rättssamhället,\r\nvisar samma tendens. I sammanfattningen på s. 1\r\nsägs: ''Det förekommer också att\r\nskattemyndigheterna håller tillbaka\r\nbrottsanmälningar eftersom de vet att åklagar- och\r\npolismyndigheterna saknar möjligheter att utreda\r\nbrotten.''</pre><pre>Antalet anmälda brott ökade från ca 14 000 i början\r\nav 1980-talet till 16 700 år 1987 och till 19 200 år\r\n1991.</pre><pre>Antalet personer som lagförts för ekonomiska brott\r\nhar kraftigt minskat från 3 300 år 1987 till 2 400 år\r\n1992.</pre><pre>Revisorerna konstaterade denna situation innan\r\nskatteförvaltningen fick 45 miljoner kronor extra\r\nför budgetåret 1993/94 och de nu föreslagna 100\r\nmiljonerna för budgetåret 1994/95. Mot denna\r\nbakgrund framstår Socialdemokaternas förslag till\r\nytterligare påslag om 50 miljoner kronor enbart\r\nsom politisk taktik som i sak kan skada mer än\r\nfrämja.</pre><pre>Regeringen kommer i\r\nkompletteringspropositionen att ta upp frågan om\r\nbättre samordning av insatserna för att stärka\r\nbekämpningen av den ekonomiska brottsligheten.\r\nDet är i högsta grad sannolikt att de 50 miljoner\r\nsom Socialdemokraterna nu slösar bort till ingen\r\nnytta skulle haft god effekt i detta sammanhang.\r\nDet är också revisorernas bedömning att en bättre\r\nsamordning och satsningar på kedjans svagaste\r\nlänkar är de viktigaste åtgärderna.\r\nEffektiviseringen av befintliga resurser och en\r\nbättre samordning mellan berörda myndigheter är\r\nav avgörande betydelse. Det är den strategi som vi\r\nreservanter, regeringen och revisorerna har\r\ngemensam.</pre><pre>Herr talman! Det är beklagligt att\r\nSocialdemokraterna har fjärmat sig från\r\nverkligheten och kravet på effektiv användning av\r\nskattebetalarnas pengar. I stället ägnar de sig helt\r\nåt politisk taktik på skattebetalarnas bekostnad.</pre><pre>Herr talman! Jag yrkar bifall till reservation 1 och i\r\növrigt till hemställan i betänkandet.</pre><pre>Anf. 110  BRUNO POROMAA (s):</pre><pre>Herr talman! Det betänkande som kammaren nu\r\nhar att ta ställning till är ett led i ett batteri av olika\r\nåtgärder i kampen mot den ekonomiska\r\nbrottsligheten, åtgärder som så småningom även\r\nandra berörda utskott för fram i sina kommande\r\nbetänkanden. Om det skulle bli ett positivt\r\nställningstagande här i kammaren till alla de förslag\r\nsom de olika utskotten presenterar, kommer\r\nförutsättningarna för att mycket kraftfullt angripa\r\nden tilltagande ekonomiska brottsligheten i\r\nframtiden att vara mycket goda.</pre><pre>Det är väldigt svårt att exakt ange hur omfattande\r\nden ekonomiska brottsligheten är. Det har i vissa\r\nsammanhang nämnts ett belopp på över 100\r\nmiljarder kronor som årligen undanhålls staten. I\r\ndet ansträngda ekonomiska läget med en i\r\naccelererande takt växande statsskuld har vi inte\r\nråd att låta en sådan demoraliserande verksamhet\r\npågå.</pre><pre>En majoritet av skatteutskottet föreslår -- vilket här\r\nhar framgått av Ivar Franzéns anförande -- ett\r\nresurstillskott av ytterligare 50 miljoner kronor till\r\nskatteförvaltningen för kommande budgetår utöver\r\nvad regeringen har föreslagit för att bekämpa den\r\nekonomiska brottsligheten. Beloppet är detsamma\r\nsom Riksskatteverket har föreslagit i sin\r\nanslagsframställning och faktiskt 50 miljoner\r\nkronor lägre än vad skattemyndigheten tidigare har\r\nfått löfte om.</pre><pre>De minnesgoda -- jag hoppas att Ivar Franzén tillhör\r\ndem -- kommer väl i håg att regeringen i\r\nkompletteringspropositionen för närmare ett år\r\nsedan aviserade att resurserna för skattekontrollen\r\nskulle fr.o.m. nästa budgetår förstärkas med\r\nomkring 200 miljoner kronor per år under en\r\nfemårsperiod. Sedan dess har det varit märkbart\r\ntyst från regeringens sida om dessa\r\nresursförstärkningar till skattemyndigheten.</pre><pre>När utskottet besökte Riksskatteverket i höstas,\r\ntog ledningen upp denna fråga. Man lovprisade\r\nbl.a. Lindbeckkommissionens besked såsom\r\nutomordentligt bra. Det hävdades från ledningens\r\nsida att ytterligare satsningar på det här området\r\nskulle ge tiofalt igen. Men det sades också vid\r\nsamma tillfälle: ''Vi har inte sett till dom pengarna\r\nsom utlovats och vi vågar inte trycka på knappen\r\ninnan vi har fått pengarna.''</pre><pre>''Trycka på knappen'' uppfattade åtminstone jag på\r\nett sådant sätt att man inte kunde börja nyanställa\r\noch utbilda personal förrän man hade fått\r\nklartecken om dessa ökade resurser. Man frågar\r\nsig: Varför denna senfärdighet från regeringens\r\nsida? I reservationen får vi faktiskt svaret. Där\r\nanvänder man sig av uttryck som ''successivt'',\r\n''iaktta en viss försiktighet'', ''orsaka störningar'',\r\n''vinna erfarenheter'' osv. Detta upprepade Ivar\r\nFranzén i talarstolen i dag. Är det möjligtvis så\r\nregeringen och regeringspartierna vill bekämpa den\r\nekonomiska brottsligheten? Men inte bekämpar\r\nman väl brottslighet med ''viss försiktighet'' eller\r\n''successivt''? Oavsett vad det är för brottslighet,\r\nmåste man bekämpa den med all kraft och så\r\nsnabbt som möjligt. Majoritetsskrivningen i detta\r\nutskottsbetänkande är ett led i en sådan\r\nbekämpning.</pre><pre>Jag tycker att den reservation från\r\nregeringspartierna som är fogad till detta\r\nbetänkande på något vis illustrerar den inställning\r\nsom inte minst Moderaterna har till ekonomisk\r\nbrottslighet. Den moderata justitieministern har\r\ngenom sitt uttalande mycket klart visat var\r\nModeraterna står i fråga om ekonomisk\r\nbrottslighet. Hon anser ju -- och det har inte\r\ndementerats från regeringshåll -- att ekonomisk\r\nbrottslighet inte är lika allvarlig som annan\r\nbrottslighet, eftersom ''den inte innebär brott mot\r\nden enskilde utan främst mot staten''.</pre><pre>Allt fler börjar misströsta om regeringens politik\r\nmot den ekonomiska brottsligheten, en politik som\r\nsnällt sagt präglas av passivitet. Misströstan har\r\nträngt sig in t.o.m. bland regeringspartierna. I en\r\ntidningsintervju föreslår kds partisekreterare\r\nsamarbete med oss socialdemokrater för att stoppa\r\nden ekonomiska brottsligheten. Han säger i samma\r\nintervju att partiet har varit ensamt i kampen om\r\nde här frågorna, och då menar han säkerligen inom\r\nregeringen. Nu har hans partivänner möjlighet här\r\ni kammaren att visa var de står i denna fråga och\r\nvisa sitt rätta ansikte genom att avstå från att rösta\r\npå reservationen och i stället rösta på utskottets\r\nförslag.</pre><pre>Som vi drar oss till minnes, gick Moderaterna i\r\nvalrörelsen hårt ut med budskapet om lag och\r\nordning. Men i de tre regeringsförklaringarna,\r\nbortsett från den sista, har den ekonomiska\r\nbrottsligheten inte varit ett prioriterat område. I\r\nden sista regeringsförklaringen snuddade\r\nstatsministern vid denna så viktiga fråga med\r\norden: ''Insatserna mot ekonomisk brottslighet\r\nförstärks.'' Den förstärkning som föreslås i\r\nbudgetpropositionen är, enligt en majoritet i\r\nskatteutskottet, inte tillräcklig. Vi gör en annan\r\nbedömning än regeringen och regeringspartierna.\r\nVår bedömning överensstämmer med\r\nRiksskatteverkets, och detta verk torde vara bäst\r\nskickat att göra en sådan bedömning. Vårt förslag\r\ninnebär alltså inte någon politisk taktik.</pre><pre>Herr talman! Avslutningsvis vill jag med mitt\r\nyrkande om bifall till utskottets hemställan med fog\r\ngöra gällande att riksdagen här har möjlighet att slå\r\nflera flugor i en smäll. Även om det kan få\r\nmarginella effekter för sysselsättningen så innebär\r\nett positivt beslut att viss personal inom\r\nmyndigheten som skulle ha sagts upp under\r\nkommande budgetår, får möjlighet att stanna kvar\r\nytterligare en tid. Vidare kan samhällets lånebehov\r\nkrympa med några miljarder. Sist men inte minst\r\nkan etik och moral återupprättas, och den hederlige\r\nmedborgaren och företagaren kan få stöd och\r\nskydd mot fifflare och kriminella.</pre><pre>Jag yrkar bifall till utskottets hemställan.</pre><pre>Anf. 111  IVAR FRANZÉN (c) replik:</pre><pre>Herr talman! Jag vill först peka på en mycket\r\npåtaglig förändring av attityden till ekonomisk\r\nbrottslighet. Det torde ligga en uns av sanning i\r\npåståendet att det för några år sedan fanns grupper\r\ni samhället som tog ganska lätt på detta problem.\r\nMen i dag tror jag att det finns en mycket bred och\r\närlig uppslutning från företagarhåll och från alla\r\npolitiska partier kring tanken att vi här skall göra\r\nvad som är möjligt att göra. Den inställningen har\r\nreservanterna. Jag tror inte att det finns någon\r\nanledning att ifrågasätta denna inställning.</pre><pre>Man måste se till att varje företagsutveckling görs\r\npå ett konstruktivt, effektivt och resurssnålt sätt.\r\nTotalt handlar det om anslag omfattande bortemot\r\n5 miljarder. Jag säger detta för att visa på\r\nproportionerna när 50 miljoner extra tillkommer.</pre><pre>För att vi beträffande kompetensen långsiktigt skall\r\nfå en effektiv skatteförvaltning måste mycket satsas\r\npå en effektivisering av basverksamheten. Om vi\r\nsätter denna åt sidan blir det i framtiden fråga om\r\nmycket mindre resurser inom samma ram just när\r\ndet gäller bekämpningen av den ekonomiska\r\nbrottsligheten.</pre><pre>Det är inte bara fråga om antalet personer, utan det\r\när också fråga om kompetensen. Denna måste\r\nutvecklas. Vi har försökt att ingående bedöma vad\r\nsom blir effektivast, vad som blir bästa\r\nhushållningen med skattebetalarnas pengar. Då\r\nvalde vi den takt som vi också har föreslagit. Vi ser\r\nalltså detta över en femårsperiod. Det ger den\r\nabsolut bästa effekten.</pre><pre>Jag vidhåller bestämt att det är rent politisk taktik\r\nav Socialdemokraterna att här lägga på 50 miljoner.\r\nSocialdemokraterna vet lika väl som vi -- de har ju\r\nlyssnat på samma hearing som vi -- vilka svårigheter\r\nskatteförvaltningen har när det gäller\r\neffektiviseringen av dess stora verksamhet. Det\r\nbehövs en kraftsamling också där.</pre><pre>Vi har ju en gemensam och genuint fin målsättning.\r\nDärför är det beklagligt att vi inte har kunnat enas\r\nom tagen. I stället går det stora partiet ut och\r\nförsöker göra politik av detta -- till ingen nytta,\r\nsnarare till skada för politikerna och för saken.</pre><pre>Anf. 112  BRUNO POROMAA (s) replik:</pre><pre>Herr talman! Ivar Franzén talar så övertygande att\r\njag nog befarar att han har övertygat regeringen om\r\ndet minskade belopp som framgår av\r\nkompletteringspropositionen.</pre><pre>Ivar Franzén talar om attitydförändringar. Men visa\r\ndå en sådan! Jag tycker att det nästan börjar bli en\r\nstrid om påvens skägg. Man talar ju om 50 miljoner\r\nkronor av totalt ca 5 miljarder kronor. Det är alltså\r\nfråga om en ytterst marginell summa i det här\r\nsammanhanget. Ivar Franzén skall vara medveten\r\nom att de här pengarna inte skall användas för det\r\nlöpande arbetet. I stället skall de i stor utsträckning\r\nprioriteras till de områden där behoven är störst.</pre><pre>När Riksskatteverket hemställde om de här\r\npengarna halverade regeringen äskade belopp. Jag\r\nhar här ett pressmeddelande från\r\nFinansdepartementet. 20 miljoner skulle alltså\r\navsättas till mervärdesskatteområdet. Men\r\nursprungligen avsåg Riksskatteverket 40 miljoner.\r\nOm Riksskatteverket får de här pengarna kommer\r\nman givetvis att använda resurserna på området i\r\nfråga.</pre><pre>På mervärdessskattesidan har det också varit\r\nväldigt bekymmersamt. Regeringens förslag gäller\r\n12--13 miljoner kronor för eko- och skattebrott. Nu\r\nkan de insatserna fördubblas. 12--13 miljoner skall\r\nanvändas för kontroll av löntagarna, och det måste\r\nväl vara frestande för de borgerliga partierna. Där\r\nfinns det också möjligheter till fördubbling.</pre><pre>När det gäller revisionsverksamheten föreslår\r\nregeringen att 50 miljoner skall anslås. Genom\r\nnämnda insatser blir det en förstärkning.</pre><pre>Det är alltså fråga om ett långsiktigt arbete. Det tar\r\ntid innan man kommer i gång på ett effektivt sätt.\r\nOm Riksskatteverket inte får sina pengar måste\r\nman skjuta sådana här insatser ytterligare framåt i\r\ntiden, med en ännu mera försvagad samhällsmoral\r\nsom följd.</pre><pre>Anf. 113  IVAR FRANZÉN (c) replik:</pre><pre>Herr talman! Jag är inte helt övertygad om att vi\r\nriktigt förstår varandra.</pre><pre>Först och främst är det en satsning under en\r\nfemårsperiod som regeringen har uttalat sig om. Vi\r\ntror att en ''successiv'' uppbyggnad här ger det bästa\r\nresultatet. Därmed får vi den rätta kompetensen.\r\nDet blir möjligt för oss att välja ut de rätta\r\npersonerna osv. Det handlar också om en\r\neffektivisering i ett längre perspektiv.</pre><pre>Sedan vill jag upprepa vad jag tidigare sagt: Det är\r\nväldigt viktigt att satsa på de svagaste länkarna.\r\nRevisorerna har ju väldigt tydligt redovisat att man\r\nt.o.m. avstår från att anmäla brott därför att man\r\nvet att ärendena inte tas om hand. Låt oss säga att\r\nvi samlar en mängd ärenden på hög och inte kan\r\nfullfölja arbetet. Vilka effekter får det på den\r\nekonomiska brottsligheten? Ja, det skulle innebära\r\natt man kan syssla med sådant här utan risker.</pre><pre>Därför menar vi att det är mycket viktigt att en total\r\navvägning görs. Regeringen har sagt sig vilja göra\r\nen sådan i kompletteringspropositionen. Varför\r\nskall man då låsa upp 50 miljoner nu? Med allra\r\nstörsta sannolikhet skulle de satsas på en av de\r\nstarkare länkarna. Är det inte bättre att satsa de\r\npengarna på samordning mellan berörda\r\nmyndigheterna och på de svagaste länkarna?</pre><pre>Jag vill ju så gärna se att debatten hamnar i den fåra\r\ndär den hör hemma. Det gäller att vi har en\r\ngemensam målsättning. Vi skall alltså hushålla med\r\nskattebetalarnas pengar, så att skattebetalarna får\r\nut mesta möjliga vad gäller både att beivra\r\nbrottsligheten och att ge återbäring i form av\r\npengar. Det är vår enda ledstjärna. Vi är\r\növertygade om att den strategi som vi företräder är\r\nden rätta. Det är också därför som vi driver denna\r\nfråga med en viss intensitet.</pre><pre>Anf. 114  BRUNO POROMAA (s) replik:</pre><pre>Herr talman! Ivar Franzén och övriga i\r\nregeringspartierna verkar bli allt ensammare när\r\ndet gäller kampen mot den ekonomiska\r\nbrottsligheten och hur man skall gå till väga i det\r\navseendet.</pre><pre>Jag inledde mitt huvudanförande med att tala om\r\natt det här är ett led i fråga om ett batteri av\r\nåtgärder som berör olika utskott. När det gäller\r\ndetta med att man skulle vara ensam på sin kant\r\nförstärks min tro i det avseendet genom den\r\nrevisionsrapport som avlämnats och som också Ivar\r\nFranzén talade om i sitt anförande.</pre><pre>Skrivningen i utskottsbetänkandet ligger väldigt väl\r\ni linje med den revisionsrapport som Riksdagens\r\nrevisorer presenterade för ett par veckor sedan och\r\nsom gäller insatser mot den ekonomiska\r\nbrottsligheten. Eftersom regeringspartierna inte\r\ninser att det behövs krafttag när det gäller denna\r\navart måste riksdagen ta intitiativ här.</pre><pre>Jag vidhåller alltså att regeringen fortfarande tar\r\nför lätt på detta med den ekonomiska\r\nbrottsligheten i och med de begränsade resurser\r\nsom man i budgetpropositionen föreslår att\r\nskattemyndigheten skall få.</pre><pre>Jag tycker som Riksdagens revisorer -- och detta är\r\nockså deras slutsats i nämnda rapport -- nämligen\r\natt tillräckliga resurser och kompetens saknas.\r\nBortsett från regeringspartierna är det få som säger\r\nemot på den punkten.</pre><pre>Anf. 115  PETER KLING (nyd):</pre><pre>Herr talman! Vi i Ny demokrati stöder givetvis\r\nförslaget om ett tillskott om 50 miljoner till\r\nskattemyndigheten.</pre><pre>Mest beklämmande är -- alla i denna kammare vet\r\nsäkerligen detta -- att den ekonomiska\r\nbrottsligheten har pågått i ett antal år och att den\r\nhar ökat i omfattning under de senaste fem tio åren.\r\nMen det är som vanligt när det gäller politiska\r\nåtgärder: De kommer en hel del år för sent.</pre><pre>Givetvis skulle vi ha kämpat mot den ekonomiska\r\nbrottsligheten mycket tidigare. Ivar Franzén\r\nnämnde tidigare att föreslagna 50 miljoner kronor\r\ntill Riksskatteverket är slöseri. Jag tycker att det är\r\nganska anmärkningsvärt att man kan säga att\r\nnämnda belopp slösas bort när resurserna utökas\r\nför att den ekonomiska brottsligheten skall kunna\r\nbekämpas. Denna kostar samhället kanske\r\nbortemot 150 miljarder. Givetvis gäller de 150\r\nmiljarderna inte enbart den grova brottsligheten.\r\nMen åtskilliga miljarder rör det sig säkert om i det\r\navseendet.</pre><pre>Om resurserna i fråga används på rätt sätt kommer\r\ndet att innebära en vinst för samhället. Man kan\r\nalltså få in 10, 20 eller kanske 100 gånger nämnda\r\nsumma om pengarna används på rätt sätt.</pre><pre>Vad har då riksdagen att följa upp? Jo, när de 50\r\nextramiljonerna till Riksskatteverket anslås borde\r\nvi i riksdagen hålla tummen på ögat på\r\nRiksskatteverket. Vi borde se till att medlen\r\nanvänds på rätt sätt. Dessutom borde vi följa upp\r\ndetta på ett konstruktivt sätt för att se om det ger\r\nnågonting. Det tycker jag är otroligt viktigt. Men,\r\nsom vanligt: Vi fattar beslut i denna kammare utan\r\natt följa upp dem.</pre><pre>Ta en så enkel sak som turistmomsen, som sänktes\r\nfrån 21 % till 12 % när det gäller resor,\r\npersontransporter osv. Det gäller alltså bl.a. SJ.\r\nVad har då hänt här i Stockholm t.ex.? Ja, inte har\r\nStockholms länstrafik sänkt några biljettpriser. Det\r\när faktiskt vår skyldighet att göra en uppföljning.\r\nLikadant förhåller det sig i det nu aktuella\r\nsammanhanget. När vi beviljar ett anslag om 50\r\nmiljoner kronor till Riksskatteverket borde vi\r\ngivetvis göra en uppföljning.</pre><pre>Jag avslutar mitt korta anförande, herr talman,\r\nmed att yrka bifall till utskottets hemställan i\r\nbetänkande nr 1993/94:SkU22. Dessutom yrkar jag\r\navslag på den borgerliga reservationen.</pre><pre>Anf. 116  IVAR FRANZÉN (c) replik:</pre><pre>Herr talman! Jag instämmer i vad som sades i Peter\r\nKlings anförande. Men jag kan också anmäla en\r\navvikande mening. Självklart delar jag\r\nuppfattningen att det är viktigt att göra en\r\nuppföljning. Särskilt stöder jag den uppfattningen\r\nefter att ha lyssnat på de hearingar som vi har haft\r\nmed skatteförvaltningen och som ändå tyder på att\r\nman befinner sig i en mycket intensiv utvecklings-\r\noch omställningsprocess. Man måste se till helheten\r\nnär man argumenterar i dessa frågor.</pre><pre>Det är helheten som gör att jag står för vad jag här\r\nhar sagt, nämligen att 50 miljoner extra i nuläget\r\ninte är ett effektivt sätt att använda\r\nskattebetalarnas pengar. Det är alltså fråga om\r\nslöseri.</pre><pre>För att undvika missförstånd upprepar jag återigen\r\natt löftena här gäller en femårsperiod. Efter hand\r\nsom kompetens, kunskap och erfarenhet byggs upp\r\nblir det lättare att få en bättre utdelning något\r\nsenare under den aktuella perioden när det gäller\r\nde här pengarna. Därmed får skattebetalarna en\r\nbättre utdelning.</pre><pre>Anf. 117  PETER KLING (nyd) replik:</pre><pre>Herr talman! Nu kom några ord som jag inte tycker\r\nom: något senare. Jag skulle vilja säga precis\r\ntvärtom. Man skulle nämligen redan för fem tio år\r\nsedan ordentligt ha tagit tag i detta. Föreslagna\r\nåtgärder kommer alltså en hel del år för sent.</pre><pre>Ge nu skattemyndigheterna chansen att få de här\r\n50 miljonerna, och följ upp det hela på ett\r\nförnuftigt sätt! Gör en konsekvensanalys för att se\r\nvad som hänt, för att se vad man har fått! Man har\r\nfaktiskt begärt de här resurserna och också fått\r\ndem, och man anser sig kunna bekämpa den\r\nekonomiska brottsligheten i samhället med de här\r\nmedlen.</pre><pre>Anf. 118  IVAR FRANZÉN (c) replik:</pre><pre>Herr talman! Jag delar uppfattningen att detta\r\nskulle ha påbörjats tidigare. Men problemet löses\r\ninte genom att nu dränka skattemyndigheterna i\r\npengar som inte kan användas på ett effektivt sätt.</pre><pre>Jag tror att det är av gemensamt intresse att vi får\r\nen genuin uppbyggnad här, så att man verkligen\r\nkan möta den ekonomiska brottsligheten på den\r\nnivå där den förekommer. De personer som kan\r\nsådant här växer inte på träd, utan det tar tid att\r\nrekrytera och utbilda folk osv. Detta gör att jag är\r\nhelt övertygad om att vår strategi sett över en\r\nfemårsperiod ger en betydligt bättre utdelning än\r\nsom är fallet med den slösaktiga politik som nu\r\näven Ny demokrati ansluter sig till när det gäller\r\nskattebetalarnas pengar.</pre><pre>Anf. 119  LARS BÄCKSTRÖM (v) replik:</pre><pre>Herr talman! Ivar Franzén är de fyra borgerliga\r\npartiernas talesman i skatteutskottet. Han säger att\r\nom man tänker tillbaka finner man att det har\r\nfunnits grupper som tagit lätt på detta med kampen\r\nmot den ekonomiska brottsligheten. Det tycker jag\r\när att rikta väldigt hård kritik mot de borgerliga\r\npartierna i skatteutskottet, som nog inte tagit det\r\nhär lika allvarligt. Men de har nog heller inte tagit\r\nlätt på detta. För några år sedan satsade ni ju\r\nmindre än vad vi i vårt parti ville göra -- det är\r\nkorrekt. Vi ville alltså satsa mera kraftfullt.</pre><pre>Senare anslöt sig Socialdemokraterna till den linje\r\nsom vi har pläderat för, nämligen att mera pengar\r\nskall satsas i det här sammanhanget. Också Ny\r\ndemokrati har nu anslutit sig till den linjen. Plötsligt\r\nbildar vi en majoritet. Ivar Franzén kritiserade\r\nSocialdemokraterna. Men det är ju tre partier som\r\ningår i den majoritetskonstellation som har pressat\r\nfram de 50 extramiljonerna.</pre><pre>Ivar Franzén säger att det är för mycket och att det\r\när fråga om ett slags politisk taktik, ett slags allmänt\r\növerbud. Så är det inte, Ivar Franzén! Det är inte\r\nfråga om en tillhöftad siffra. Vad det handlar om är\r\nen motion från Vänsterpartiet och en från\r\nSocialdemokraterna. Vi har inte haft samråd med\r\nvarandra. Vi kom fram till 50 miljoner extra. Det\r\nvar ingen slump. Vi utgick helt enkelt från de\r\nberäkningar som Riksskatteverket hade gjort\r\nutifrån vissa besked från regeringssidan. Det var\r\nfaktiskt regeringens besked som gjorde att\r\nRiksskatteverket ansåg sig kunna räkna med 150\r\nmiljoner extra. Sedan ändrade sig regeringen. Det\r\när inte oppositionspartierna här i riksdagen som\r\nändrat sig eller lagt något överbud, utan vi snarast\r\nfullföljer regeringssidans bud. Men det är\r\nregeringssidan som ändrat sig. Riksskatteverket\r\nhar ansett sig kunna använda dessa pengar. Jag tror\r\natt Riksskatteverket är kompetent att göra den\r\nbedömningen.</pre><pre>Ivar Franzén antydde att man från Riksskatteverket\r\nsagt att man inte kan använda dessa pengar. Men så\r\nsäger man inte från Riksskatteverket. Naturligtvis\r\nhar man där tappat tempo när regeringen nu\r\nbromsar. Man trodde säkert på Riksskatteverket\r\natt regeringen skulle få gehör för sitt alternativ.\r\nMan kunde inte veta i Riksskatteverkets ledning att\r\nNy demokratis skulle ta en konstruktiv hållning.\r\nMen nu har det blivit så. Det är ju regeringen som\r\nställt till så att det blir problem med\r\nmedelsanvändningen, ingen annan.</pre><pre>Det här är inte någon allmän dränkning av\r\nskatteförvaltningen i pengar. Så är det inte, Ivar\r\nFranzén. Stora sparbeting kvarstår på annan\r\nverksamhet. Man får inte mer pengar generellt sett,\r\nmen man får mer pengar på vissa bestämda\r\nområden. Det är någonting helt annat. Det har\r\nvarit sparbeting som har rullat under mycket lång\r\ntid, Ivar Franzén. Man har effektiviserat sig. Vi\r\nhade en debatt för några år sedan allmänt om\r\nkunskap, att man hade så tunna linjer att man inte\r\nkunde granska alla deklarationer. Nu kan vi få en\r\nändring till stånd, och det är bra.</pre><pre>Ivar Franzén säger att man egentligen skulle\r\nanvända pengarna på annat område, på helt andra\r\nfält än skatteförvaltningen. Jo, det kanske behövs\r\nmer pengar, men det kan inte skatteutskottet styra\r\növer, utan vi får hantera det område som vi har att\r\nhantera. Det här är också, som Ivar Franzén säger,\r\nså obetydligt. Det handlar om 5 miljarder. Men i\r\nnästa andetag dränker man förvaltningen i dessa 50\r\nmiljoner. Man får hålla konsekvent linje: antingen\r\när det för mycket eller så är det litet. Man kan\r\nrimligen inte hävda båda sakerna samtidigt.</pre><pre>Det är ju regeringssidan som har ändrat sig. Först\r\nsade man att man skulle satsa på kampen mot den\r\nekonomiska brottsligheten, tack vare\r\nLindbeckkommissionen. Man uppskattade att man\r\nskulle kunna satsa 200 miljoner och få in 4\r\nmiljarder. Riksskatteverket har gjort en mer\r\nförsiktig bedömning och sagt 2--3 miljarder.\r\nRiksskatteverket gör alltså försiktigare\r\nbedömningar. Riksskatteverket har gjort den\r\nbedömningen att man kan hantera 150 miljoner på\r\ndet här området. Därför är det här inget överbud\r\nutan ett väl avvägt förslag som utskottets majoritet\r\nhar kommit fram till.</pre><pre>Herr talman! Jag yrkar naturligtvis bifall till\r\nutskottsmajoritetens hemställan och avslag på\r\nreservationen. Det är första gången jag kan göra\r\ndet när det gäller ett anslagsärende i fråga om\r\nskatteförvaltningen. Jag är mycket belåten. Det är,\r\nIvar Franzén, min födelsedag i dag. Det är inte så\r\nofta man kan få 50 miljoner till kamp mot\r\nekonomisk brottslighet som födelsedagspresent.\r\nDet får jag tacka vännerna i Socialdemokraterna\r\noch Ny demokrati för. I det här fallet var ni vänner.\r\nTack!</pre><pre>Anf. 120  IVAR FRANZÉN (c) replik:</pre><pre>Herr talman! Jag får börja med att framföra mina\r\nvarmaste gratulationer.</pre><pre>Jag måste konstatera att regeringen har förankrat\r\nsin strategi i verkligheten. Man har därmed kommit\r\nfram till denna bedömning, som totalt inte innebär\r\nmindre utbyggnad av verksamheten för att\r\nbekämpa den ekonomiska brottsligheten men som\r\ninnebär att den sker i något långsammare takt.</pre><pre>Det finns faktiskt både en stor och en liten del i det\r\nhär, Lars Bäckström. Den stora delen är\r\nbasverksamheten, som också kräver mycket\r\nkompetens och mycket arbete för att sparbetingen\r\nicke skall resultera i skador och försämringar. Om\r\nman tar den bästa kompetensen och ökar på den\r\nlilla biten -- där är de 50 miljonerna med -- alltför\r\nmycket, är risken uppenbar att vi inte får den\r\neffektivisering och utveckling av basverksamheten\r\nsom är nödvändig för att vi långsiktigt skall ha\r\nresurser tillgängliga för en god skatteförvaltning.</pre><pre>Det råder ingen tvekan om att det är i\r\nkompletteringspropositionen som\r\nsammanvägningen skall göras. Det är därför som vi\r\nvill reservera dessa 50 miljoner för att fördelas i det\r\nsammanhanget och satsas på de svagaste länkarna.</pre><pre>Anf. 121  LARS BÄCKSTRÖM (v) replik:</pre><pre>Herr talman! Jag är inte riktigt säker på vad Ivar\r\nFranzén menar med de svagaste länkarna. Vad vi --\r\nIvar Franzén, jag och alla övriga -- är överens om\r\när att de här medlen skall användas till fördjupad\r\nkontroll av tung ekonomisk brottslighet.</pre><pre>Regeringssidan vill anslå 100 miljoner och\r\noppositionen, som nu bildar majoritet i frågan, 150\r\nmiljoner. Varför har vi kommit fram till olika\r\nsiffror? Jo, därför att de tre oppositionspartierna\r\ndelar den uppfattning som regeringssidan hade\r\ntidigare i sin utfästelse till Riksskatteverket.\r\nRiksskatteverket säger att man kan hantera dessa\r\nmedel. Men Riksskatteverket tror inte att man kan\r\nhämta in riktigt lika mycket pengar som\r\nregeringssidan tror. På Riksskatteverket är man\r\nuppenbarligen mer försiktig.</pre><pre>Helt plötsligt har regeringen ändrat sig. Det är mer\r\noklart varför man ändrat sig. Regeringspartierna i\r\nriksdagen följer upp detta, och det är också mer\r\noklart varför. Riksskatteverket har sagt att man kan\r\nhantera dessa medel, det är ingen övergödning.\r\nSedan får Riksskatteverket naturligtvis problem\r\ngenom att man har fördröjt och bromsat\r\nsatsningen. Men det blir ännu större problem om vi\r\nväntar ytterligare.</pre><pre>Ivar Franzén antydde att han skall säga ja när\r\nkompletteringspropositionen behandlas. Men då\r\nfår vi ännu en fördröjning, som kommer att göra\r\ndet svårt att hantera det här på ett bra sätt. Dröj\r\nicke längre, Ivar Franzén, utan handla så slipper ni\r\nkritisera det hela och säga att man förr tog så lätt\r\npå den ekonomiska brottsligheten men inte nu. Det\r\när synd att behöva säga så ännu längre fram i vår.\r\nHandla nu, så slipper man sådan självkritik som\r\nIvar Franzén framförde förut.</pre><pre>Anf. 122  IVAR FRANZÉN (c) replik:</pre><pre>Herr talman! Jag är kanske alltför benägen att\r\nbeskriva hur jag upplever det i verkligheten. Lars\r\nBäckström sade att det fanns vissa grupper utan att\r\nnärmare precisera. Det vet Lars Bäckström lika väl\r\nsom jag.</pre><pre>Jag tror inte att regeringen återkommer i\r\nkompletteringspropositionen med ett förslag om 50\r\nmiljoner till skatteförvaltningen, och det har jag\r\naldrig heller sagt. Det kan finnas andra\r\nsamordningsåtgärder som inte nödvändigtvis\r\nkräver pengar och som betyder mer i detta\r\nsammanhang.</pre><pre>Jag kanske får repetera här att revisorerna i en\r\nganska färsk rapport konstaterar att det\r\nförekommer att skatteförvaltningen avstår från att\r\ngöra en brottsanmälan därför att man vet att det\r\ninte finns resurser för att följa upp det. Detta sade\r\nman innan vi anvisade de 45 och 100 miljonerna.\r\nJag tror att alla här förstår att vi riskerar att förvärra\r\nsituationen ytterligare om vi inte ser till helheten.</pre><pre>Vi vet att anmälningarna har ökat. Vi vet också att\r\nantalet åtalade personer har minskat. Denna bild\r\ntycker jag borde få var och en att tänka efter: Är\r\ndet rätt att satsa 50 miljoner extra just här? Är det\r\ninte så att vi måste göra en bättre sammanvägning,\r\nfrigöra resurser genom bättre samordning osv.?\r\nDet tycker jag är en logisk och riktig slutsats. Det\r\nförvånar mig att Lars Bäckström, som brukar dra\r\nen hel del förnuftiga slutsatser, inte har dragit den\r\nför länge sedan.</pre><pre>Anf. 123  LARS BÄCKSTRÖM (v) replik:</pre><pre>Herr talman! Varför vill vi satsa 150 miljoner? Jo,\r\ndärför att Riksskatteverket har redovisat att man\r\nkan hantera det extra anslaget. Därför vidhåller vi\r\nvår uppfattning. Nu kommer vi att fatta ett\r\nmajoritetsbeslut om detta, och det är bra.</pre><pre>Konsekvenserna av Ivar Franzéns resonemang är att\r\näven de 100 miljoner som ni förespråkar kanske är\r\nför mycket. Jag ser att Ivar Franzén nickar\r\ninstämmande. Då blir det tydligt att ni inte heller\r\nvill satsa de 100 miljonerna, och då är det ganska\r\nklart vad den här debatten ytterst handlar om.\r\nNågra vill satsa mer, och en grupp vill egentligen\r\ninte satsa någonting men på grund av att vi tryckt\r\nrör man sig. Det må vara så.</pre><pre>Regeringen vacklar uppenbarligen i denna fråga.\r\nFör några år sedan ville man inte satsa någonting.\r\nSå kom Lindbeckkommissionen, och då bestämde\r\nman sig för att ta ett steg. Nu börjar regeringen\r\ntveka igen, retirera och gå ett slags kräftgång i\r\ndenna fråga. Det är dåligt att göra så.</pre><pre>Vi har nu kommit fram till att det handlar om ett\r\nallvarligt problem som skall hanteras.\r\nRiksskatteverket har redovisat att man klarar att\r\nhantera dessa medel. Som vi har skrivit från\r\nmajoritetens sida i utskottet gäller det de mest\r\nangelägna sektorerna. På så sätt kan vi höja\r\nkvaliteten på skatteförvaltningens arbete, så att det\r\nmaterial som presenteras blir mera hanterbart för\r\nåklagarsidan och de rättsvårdande instanserna i\r\nprocessföringen.</pre><pre>Man kan alltså höja kvaliteten. Då underlättar man\r\nprocesserna, och då går det snabbare. Vi kan alltså\r\nåtgärda problemet på tingsrättssidan och\r\nåklagarsidan genom att få bättre kvalitet på\r\nmaterialet från skatteförvaltningen. Även på det\r\nsättet kommer dessa medel att underlätta för att\r\nlösa problemet. Det är det enda sätt som vi på\r\nskatteutskottet kan hantera det problemet på. Den\r\nandra frågan ligger utanför vårt beredningsområde.</pre><pre>Anf. 124  LARS-ERIK LÖVDÉN (s):</pre><pre>Herr talman! Det var ett par saker i Ivar Franzéns\r\nanförande som jag reagerade mot. Först vill jag\r\ndock ge Ivar Franzén ett erkännande för att han så\r\nklart uttrycker den uppfattningen att det är av stor\r\nbetydelse att bekämpa den ekonomiska\r\nbrottsligheten och säger att det råder enighet inom\r\nregeringspartierna om det. Det har det nämligen\r\ninte gjort förut, inte ens i ord.</pre><pre>Den regering som vi har i dag inledde sin\r\nämbetsutövning med att ta bort kampen mot den\r\nekonomiska brottsligheten som ett prioriterat\r\nområde för Polisen. Man följde upp det genom ett\r\nuttalande från justitieministern om att det inte var\r\nsärskilt viktigt att bekämpa ekobrotten därför att\r\nde inte drabbar de enskilda. Därmed angav man\r\nockså tonen för samhällets kamp mot den\r\nekonomiska brottsligheten. Jag tycker att det är bra\r\natt Ivar Franzén å regeringspartiernas vägnar\r\ndeklarerar att det finns en enighet om att vi måste\r\nbekämpa den ekonomiska brottsligheten.</pre><pre>Den uppslutningen bör följas upp i form av\r\nhandling. Där måste jag konstatera att det brister.\r\nNär Socialdemokraterna har fört fram på ökade\r\ninsatser från myndigheternas sida -- det kan ha gällt\r\nRiksskatteverket, Rikspolisstyrelsen,\r\nsamordningen av samhällets resurser av insatser\r\nmot ekonomisk brottslighet -- har\r\nregeringspartierna på punkt efter punkt rösta emot\r\nförslagen. I dag gör man det när det gäller anslaget\r\ntill skattemyndigheterna av det skälet att man\r\ntycker att pengarna kanske skulle ha kunnat\r\nanvändas mer verksamt inom andra områden där\r\ndet finns flaskhalsar.</pre><pre>Regeringspartierna kommer uppenbarligen också\r\natt rösta emot de förslag som vi fört fram i vår\r\nmotion om den ekonomiska brottsligheten som rör\r\nförstärkningar av Polisens insatser, förstärkningar\r\nnär det gäller domstolarnas möjlighet att hantera\r\ndessa ärenden och ökade insatser för att samordna\r\nmyndigheternas åtgärder mot den ekonomiska\r\nbrottsligheten. Även i dessa avseenden kommer\r\nregeringspartierna uppenbarligen att säga nej till\r\nökade insatser.</pre><pre>Jag kan hålla med Ivar Franzén att det finns mycket\r\nstora flaskhalsar inom framför allt Polisen men\r\näven inom domstolarna när det gäller\r\nmöjligheterna att hantera ärenden som\r\nskattemyndigheterna anmäler till Polisen. Men då\r\nkan jag inte förstå att Ivar Franzéns parti, precis\r\nsom man har gjort under de gångna två åren,\r\nuppenbarligen kommer att säga nej till sådana\r\nutökade resurser inom polis- och åklagarväsendet.</pre><pre>Det haltar mycket i Ivar Franzéns argumentation,\r\noch det brister när det gäller att gå från ord till\r\nhandling.</pre><pre>Anf. 125  IVAR FRANZÉN (c):</pre><pre>Herr talman! För att det inte skall råda några\r\nmissförstånd vill jag för kanske tredje gången\r\nupprepa att det som vi reservanter för fram är\r\ngrundat på en verklighetsbedömning. Sedan är det\r\nklart att man aldrig kan garantera att den är helt\r\nriktig, men vi tror att den är mycket bättre än den\r\nsom socialdemokrater och andra hänger sig åt. Det\r\nfinns alltså inte någon tveksamhet hos\r\nregeringspartierna om att vi har satsat optimalt för\r\natt bekämpa ekonomisk brottslighet.</pre><pre>Det finns stora brister i polisväsendet. Det är vi\r\növerens om. Men vilket parti är det som under\r\nåtskilliga år har varit orsak till att polisutbildningen\r\nhar skurits ner, att vi i dag har ett mycket sämre\r\nutgångsläge än vad vi hade haft om rekryteringen\r\ntill polisutbildningen hade varit den som vi från\r\nregeringssidan ville ha? Den värsta flaskhalsen har\r\nni som anser att ni står allra främst på barrikaderna\r\nför att bekämpa den ekonomiska brottsligheten\r\nsjälva aktivt skapat.</pre><pre>Men låt oss lägga sådant åt sidan. Vi är överens om\r\nmålsättningarna. Låt oss också då på bästa sätt\r\nförsöka att använda resurserna på alla områden.</pre><pre>Anf. 126  LARS-ERIK LÖVDÉN (s):</pre><pre>Herr talman! Jag skall inte föra diskussionen alltför\r\nlångt när det gäller polisväsendet och dess resurser.\r\nDet som försämrade möjligheterna att bekämpa\r\nden ekonomiska brottsligheten i slutet av 80-talet\r\nvar en fråga som både Ivar Franzén och jag var\r\növerens om, nämligen att föra ner besluten om\r\nresursfördelningen till de lokala polisdistrikten.\r\nDetta gjorde att man tog personal från ekorotlarna\r\noch satte in den för andra typer av\r\nbrottsbekämpning. Den lokala styrningen över\r\npolisresurserna medverkade kraftfullt till\r\nurholkningen av ekorotlarnas verksamhet. Det var\r\nett beslut som både Ivar Franzén och jag var med\r\noch fattade och som vi får ta på oss ansvaret för.</pre><pre>Det vi gång på gång har lagt fram förslag om är att\r\nman skall avsätta särskilda resurser till\r\npolisväsendet för bekämpning av den ekonomiska\r\nbrottsligheten. När Ivar Franzéns parti har ställts\r\ninför dessa förslag har man gång efter annan röstat\r\nemot dem.</pre><pre>I er reservation som fogats till skatteutskottets\r\nbetänkande säger ni: ''Det förslag till förbättringar\r\nsom diskuteras i Riksdagens revisorers rapporter\r\nligger till väsentlig del inom justitieutskottets\r\narbetsområde eller på andra områden än\r\nskatteförvaltningen. Enligt utskottets mening kan\r\ndet därför inte vara välbetänkt att som\r\nmotionärerna föreslår i dag satsa ytterligare 50\r\nmiljoner på skatteförvaltningen.'' Varför kommer\r\nni då att rösta nej när våra förslag till ökade insatser\r\nför hantering av utredningarna inom\r\ndomstolsväsendet läggs fram här i kammaren? Ivar\r\nFranzén tycker ju att hanteringen är det stora\r\nproblemet. Då borde ni väl gå med på våra krav?</pre><pre>Argumentationen är ganska ihålig.</pre><pre>Anf. 127  IVAR FRANZÉN (c):</pre><pre>Herr talman! Det är alldeles uppenbart att den 10-\r\nprocentiga neddragningen av polisens resurser\r\nmellan 1987--1991 är den försvagning som i dag är\r\nroten till många av de problem som finns inom\r\ndenna verksamhet. Socialdemokraterna var ju vid\r\nkrisuppgörelsen med om att plocka bort 500\r\nmiljoner från polisen.</pre><pre>Sedan är det inte så enkelt att man löser alla\r\nproblem bara genom pengar, och det har jag flera\r\ngånger försökt att säga här i eftermiddag. Man\r\nmåste också se på personalresurser, organisation\r\noch mycket annat. Då blir ibland utbyggnadstakten\r\ninte beroende av pengar utan av en del andra saker.\r\nDet måste vi väga in när vi försöker att förankra\r\ndetta i verkligheten. Det är en strategi som vi tror är\r\nbäst för en optimal bekämpning av den ekonomiska\r\nbrottsligheten.</pre><pre>Anf. 128  LARS-ERIK LÖVDÉN (s):</pre><pre>Herr talman! Det finns i dag 16 700 poliser i landet.\r\nDrygt 200 av dessa poliser ägnar sig åt att bekämpa\r\nden ekonomiska brottsligheten. I vår partimotion\r\nom åtgärder mot den ekonomiska brottsligheten\r\nhar vi fört fram det ringa kravet att insatserna inom\r\npolisen borde åtminstone fördubblas. Då är det inte\r\nfråga om att anställa personal som kommer direkt\r\nfrån Polishögskolan, utan det är fråga om att\r\nanställa kvalificerade ekonomer och revisorer och\r\nge dem en kompletterande polisiär utbildning i\r\nutredningsmetodik och liknande. På det viset kan\r\nman komma åt den flaskhals som Ivar Franzén talar\r\nom. Då kan man se till att de anmälningar som\r\nskattemyndigheterna gör till polisen inte blir\r\nliggande i ett arkivskåp, utan att de följs upp,\r\nåtgärdas och blir föremål för rättslig prövning.</pre><pre>Jag konstaterar än en gång att det är mycket ord\r\nfrån Centerpartiet och regeringspartierna och det\r\nhandlar väldigt litet om handling.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>20 §  Anslag till Tullverket, m.m.</pre><pre>Föredrogs</pre><pre>skatteutskottets betänkande</pre><pre>1993/94:SkU23 Anslag till Tullverket, m.m. (prop.\r\n1993/94:100 delvis).</pre><pre>Anf. 129  SVERRE PALM (s):</pre><pre>Herr talman! Vi kan konstatera att\r\nbudgetpropositionen inte ger några riktlinjer för\r\nhur Tullen skall verka vid ett framtida svenskt EU-\r\nmedlemskap. Två nya utredningar skall ta vid där\r\nGränskontrollutredningen slutade, nämligen en\r\nkommitté respektive en särskild utredare. Det som\r\nskall utredas är hur man skall kunna förhindra ökad\r\ninförsel av narkotika och illegala vapen m.m. när\r\ngränserna vid ett EU-medlemskap öppnas och fri\r\nrörlighet införs. Man skall även se över om det\r\nkrävs ändringar i lagstiftningen. Den särskilde\r\nutredarens uppgift är att utreda organisationen av\r\nden yttre gränskontrollen. Fastlagt är dock att den\r\nhuvudsakliga ansvarsfördelningen mellan tull och\r\npolis ligger fast, emedan samverkan dem emellan\r\nskall ökas. Även kostnadsansvaret för\r\ngränskontrollen vid vissa flygplatser och hamnar\r\nskall belysas. Målet är att dessa utredningar skall\r\nvara färdiga med sina förslag vid utgången av maj\r\nmånad 1994.</pre><pre>Vi socialdemokrater har i motioner under de\r\nsenaste åren upprepade gånger krävt förslag från\r\nregeringen om nya befogenheter och ändrad\r\nkompetens för Tullens personal att ingripa vid ett\r\nläge där den fysiska gränskontrollen slopats mellan\r\nmedlemsländerna. Gränskontrollutredningen\r\nuttalade sig i samma riktning som vi har förordat.\r\nTyvärr har inte regeringen klarat att förelägga\r\nriksdagen något beslut. Detta medför att värdefull\r\nförberedelsetid går förlorad för Tullverket. Vi kan\r\ni dag bara beklaga detta och konstatera att\r\nförberedelse- och omställningsarbetet kommer att\r\nfå ske under stor tidspress om målet om EU-\r\nmedlemskap från den 1 januari 1995 uppnås.\r\nFrågan är om tullmyndigheten hinner ha alla regler\r\nfärdiga till dess.</pre><pre>Herr talman! I två socialdemokratiska motioner\r\nhar vi föreslagit ökade resurser till tullkriminalens\r\nspanings- och utredningsresurser när det gäller den\r\ninternationella ekonomiska brottsligheten. Det har\r\nunder utskottsbehandlingen bildats majoritet för\r\natt tullens anslag till detta område skall ökas med 3\r\nmiljoner kronor. Regeringsföreträdarna har\r\nreserverat sig mot den föreslagna höjningen. Jag\r\nvill därför fråga utskottets talesman: Varför vill\r\nman inte öka insatserna mot ekonomisk\r\nbrottslighet?</pre><pre></pre><pre>Vi återkommer till tulltillägget även i detta\r\nbetänkande. Vi föreslår att tulltillägg vad avser\r\nmervärdesskatt skall återinföras och att\r\nutformningen skall vara den som regeringen lade\r\nfram i proposition 1993/94:56.</pre><pre>Regeringsförslaget hade föregåtts av en av\r\nGeneraltullstyrelsen gjord översyn. Således förelåg\r\növerensstämmelse mellan myndigheten och\r\nregeringen om hur reglerna skulle utformas. Det\r\nframstår därför som ganska märkligt att\r\nregeringsföreträdarna i riksdagen frångick detta\r\nförslag och till förmån för en enskild motionär drev\r\nigenom beslutet att tulltillägg inte skall utgå på den\r\nmervärdesskatt som om den påförts skulle ha varit\r\navdragsgill. Ni har i dag möjligheten att ändra er,\r\nså att regeringsförslaget i proposition 1993/94:56 får\r\nstöd även av er som företräder regeringen. Det är\r\nbara att rösta på den socialdemokratiska\r\nreservationen.</pre><pre>Ivar Franzén sade tidigare att regeringen har\r\nförankrat sin strategi i verkligheten. Det verkar\r\ndock faktiskt inte som om man har förankrat den\r\nhos sina företrädare när man har lagt fram denna\r\nproposition.</pre><pre>Herr talman! Jag yrkar bifall till reservationerna nr\r\n2 och 4 samt i övrigt bifall till utskottets hemställan.</pre><pre>Anf. 130  PETER KLING (nyd):</pre><pre>Herr talman! I det här betänkandet, som berör\r\nanslag till Tullverket, behandlas en\r\nsocialdemokratisk motion om en förstärkning med\r\n3 miljoner kronor till tullen. Dessa 3 miljoner skulle\r\nanvändas till bekämpning av ekobrottslighet som\r\nutifrån riktas mot Sverige. Vi i Ny demokrati tycker\r\natt detta är mycket bra, eftersom denna brottslighet\r\nökar. Vi vill också stödja motionärernas förslag om\r\nen förstärkning av tullstationen i Västervik i samma\r\nsyfte.</pre><pre>Vi i Ny demokrati menar att det största hotet från\r\nekonomisk brottslighet och över huvud taget från\r\nbrottsligheten kan komma från det f.d. östblocket.\r\nVi anser att den ryska maffian breder ut sig och att\r\nden kommer att etablera sig ganska ordentligt här i\r\nSverige. Den har redan fått fotfäste här. Därför\r\ntycker vi att det är mycket viktigt att stänga ute\r\ndenna typ av brottslighet och att skydda våra\r\nsvenska medborgare från den.</pre><pre>Vi har vidare avgivit en reservation om införsel av\r\nvin. En motionär menar att man skall få föra in 90\r\nliter vin vid inresa till Sverige. Vi anser i Ny\r\ndemokrati att Sverige när det går in i EG skall\r\nanpassa sig direkt till EG:s bestämmelser. Vi vill att\r\ndet skall tillåtas införsel av 110 liter öl, i enlighet\r\nmed motionärens förslag 90 liter vin, 6,2 liter\r\nstarköl och 10 liter sprit. Det är för oss bara att hålla\r\nmed på den punkten.</pre><pre>Vidare vill jag tala litet grand om Gotland som\r\nfrihandelszon. Varför förespråkar Ny demokrati\r\nGotland som frihandelszon? Vi anser att den\r\nframtida stora näringen i Sverige faktiskt är\r\nturismen. Alla talar om att bilindustrin är så viktig,\r\noch det är den också. Om Volvo och Saab inte hade\r\nhaft en så stor export, uppgående till 17--19\r\nmiljarder kronor, hade de företagen inte klarat sig.\r\nMen ingen här i kammaren talar om turismen, som\r\nockså drar in 17--19 miljarder. Turismen är lika stor\r\nsom bilindustrins export. Här har vi en framtid för\r\nSverige.</pre><pre>Tänk om vi i denna kammare hade drivit dessa\r\nfrågor och satsat på detta, bl.a. på Gotland som\r\nfrihandelszon! Tänk om vi hade satsat på att\r\nSverige skulle bli ett riktigt turistland med 350\r\nmiljoner kunder som väntar nere i Europa! Här har\r\nvi kanske 200 000 arbetstillfällen.</pre><pre>Hade man tagit ett steg i denna riktning och gjort\r\nGotland till frihandelszon och dessutom samtidigt\r\nhade infört tax-free-försäljning på färjorna, hade\r\ndet blivit en blomstrande uppgång för Sverige på\r\nhela turistområdet. Vi hade då fått en uppgång\r\näven för de baltiska länderna. Färjetrafiken på\r\ndessa hade ökat, och vi skulle ha fått en\r\ntillströmning till Gotland och även till det övriga\r\nSverige. Vi hade fått flera arbetstillfällen och\r\nmycket höga skatteintäkter. Därför förespråkar nu\r\nNy demokrati att vi skall göra Gotland till\r\nfrihandelszon.</pre><pre>Jag vill till sist ta upp vårt särskilda yttrande om\r\nfärjetrafiken mellan Simrishamn och Allinge.\r\nRegeringen har kommit fram till att det bör vara\r\nlika konkurrensvillkor för färjelinjer med lika långa\r\nrutter. Jag vill inte reservera mig, eftersom jag vet\r\natt regeringen försöker lösa detta problem, men om\r\ndet inte blir löst, kommer Ny demokrati att följa\r\nupp och driva denna fråga.</pre><pre>Herr talman! Jag står givetvis bakom samtliga Ny\r\ndemokratis reservationer, men jag yrkar bifall bara\r\ntill reservationerna nr 3 och 7.</pre><pre>Anf. 131  LARS BÄCKSTRÖM (v):</pre><pre>Herr talman! Jag sade i det förra ärendet att jag var\r\nglad över att Vänsterpartiet inte längre var ensamt\r\nom att kräva bättre anslag till bekämpande av\r\nekobrott. Jag pekade på att vi efter några år fick\r\nmed oss Socialdemokraterna och sedan Ny\r\ndemokrati. I det här ärendet är det\r\nSocialdemokraterna som har varit pådrivande, och\r\nvi i Vänsterpartiet har slutit upp bakom\r\nSocialdemokraterna -- äras dem som äras bör.\r\nSocialdemokraterna, Vänsterpartiet och Ny\r\ndemokrati har bildat en majoritet för ytterligare\r\nanslag till Tullverket, och det tycker jag naturligtvis\r\när bra.</pre><pre>Herr talman! Jag vill också biträda hemställan i de\r\nsocialdemokratiska reservationerna 2 och 4. Sverre\r\nPalm har redogjort för innehållet i och motiven för\r\nställningstagandena i dessa.</pre><pre>Jag skulle kunna stanna vid detta, men jag vill säga\r\nnågra ytterligare ord om tullen i ett EU-perspektiv.</pre><pre>Skatteutskottet reser runt och försöker skaffa sig\r\nmer kunskaper. Utskottet var nyligen i\r\nNederländerna för att få information. Till en\r\nledande företrädare för näringslivet ställde en\r\nledamot av utskottet frågan hur det är för\r\nnäringslivet i det gränslösa Europa. Hade det blivit\r\nstora förbättringar genom att man slipper\r\ngränskontroller, krångel med exportavdrag för\r\nmervärdesskatt osv.? Hade det blivit så mycket\r\nenklare? Den ledande experten på näringslivets\r\nskattefrågor sade då: Vem har inbillat er att\r\ngränserna har försvunnit?</pre><pre>Det sägs i de svenska debatten att om vi kommer\r\nmed i EG, försvinner gränserna, men det gör de\r\ninte. Det intryck som man fick av denne\r\nnederländske expert var att det inte händer\r\nnågonting på mervärdesskattesidan för företagen\r\nutom att man får ett ökat administrativt krångel.\r\nNu sker inte längre kontrollen vid gränsen utan\r\ninne i företaget.</pre><pre>Jag tycker att det är väsentligt att lyfta fram detta\r\nnär man diskuterar frågorna om en\r\nmervärdesskattekontroll och tullens kontroll över\r\ngränserna. Oerhört många företagare här i Sverige\r\nsäger att om vi kommer med i EU, slipper man\r\ndetta krångel, men det gör man inte alls. Dessa\r\ntekniska problem kommer att finnas kvar, och för\r\nmånga företag kommer de att bli större när inte\r\nlängre Tullverket sköter denna uppgift utan den\r\nkommer att läggas ut i företagen. Det är den poäng\r\nsom jag vill tillföra till denna debatt.</pre><pre>Herr talman! Jag yrkar alltså bifall till\r\nreservationerna 2 och 4.</pre><pre>Anf. 132  CARL FREDRIK GRAF (m):</pre><pre>Herr talman! Det här betänkandet är relativt\r\nkortfattat. Den stora frågan gäller om anslaget till\r\nTullverket skall vara 1 223 miljoner kronor eller\r\nmöjligen 1 226 miljoner kronor. Det är alltså därom\r\nvi skall träta.</pre><pre>Jag måste säga att jag trodde att riksdagen hade\r\nlämnat metoden att detaljreglera budgetar för de\r\nolika myndigheterna. Vi har ett system med\r\nramanslag, och jag tycker att det är helt rimligt att\r\ngöra den bedömningen att de 3 miljoner som\r\nSocialdemokraterna har fört fram ligger inom\r\nramen för vad Tullverket självt kan prioritera och\r\nockså bör prioritera. Det finns ingen anledning för\r\noss här i kammaren att komma med pekpinne och\r\nsäga att det skall vara 3 miljoner här. Nästa gång\r\nkanske det skall vara 7 miljoner här och 10 miljoner\r\ndär.</pre><pre>Storleksordningen på beloppen talar för att\r\nmyndigheten själv skall hantera detta. Så\r\nSocialdemokraternas förslag är både princiellt\r\nfelaktigt och dessutom ett underkännande, tycker\r\njag, av Tullverkets kompetens på området. Det är\r\nalltså skälet till att vi inte ställer upp på den\r\nföreslagna förändringen.</pre><pre>När det gäller Tullens roll i ett större sammanhang\r\ntar Sverre Palm upp en diskussion om att\r\nregeringen inte har lämnat några förslag till lösning.\r\nGränskontrollutredningen lade fram ett förslag i\r\nhöstas, men den utredningen i sig ger inte utrymme\r\nför att göra de lagtekniska förändringar som\r\nbehöver göras, utan därför skall två utredningar till\r\ntitta på frågorna, dels beträffande den inre gränsen,\r\ndels beträffande den yttre gränsen, för att uttrycka\r\ndet någorlunda klart och enkelt.</pre><pre>Det är ingen tvekan om att det är frågor som kräver\r\nen noggrann genomlysning. Vi har lämnat tanken\r\nom stickprovskontroll, dvs. att kontrollera alla med\r\nröd keps eller någonting sådant, utan det är mera\r\nmisstankebaserad verksamhet som ligger till grund\r\nför de ingripanden som skall göras. Det fordrar\r\nnogranna överväganden, så att man gör en\r\navvägning mellan den enskildes integritet och\r\nskyddsbehovet. Det är just detta som\r\nutredningarna skall behandla.</pre><pre>Jag har därför gott hopp om att när resultaten\r\nföreligger kommer regeringen att ha ett bra\r\nunderlag för att lägga en proposition på riksdagens\r\nbord. Men, visst, jag medger gärna att närmandet\r\ntill EU de senaste åren har gått väldigt fort. Det är\r\ningen tvekan om att när vi väl kommer därhän att\r\nSverige är medlem måste vi också från den dagen\r\nha tydliga lagregler på det här området.</pre><pre>Så det finns all anledning att understryka att arbetet\r\nmed detta måste ske skyndsamt men för den skull\r\nnoggrant. Det yrkande som Socialdemokraterna\r\nhar ställt i utskottet och i kammaren tycker jag inte\r\ni dagsläget utgör grund för något uttalande från\r\nriksdagens sida.</pre><pre>Nu gick Peter Kling ut ur kammaren, så jag kanske\r\ninte skall ta upp hans argumentation närmare utan\r\nbara beröra Lars Bäckström litet grand, som\r\nhävdade att allt inte blir enkelt i samband med att\r\nvi kommer med i EU. Nej, det har naturligtvis\r\nBäckström rätt i. Men det finns beräkningar gjorda\r\nsom visar att det svenska näringslivets vinst på\r\nslopad tullklarering bara i klareringskostnader och\r\nadministrativa kostnader ligger på drygt en halv\r\nmiljard kronor. Det är ändå en ganska aktningsvärd\r\ntransaktionskostnad som på det viset kan\r\nminimeras.</pre><pre>Att momskontrollen läggs på myndigheternas\r\nkontroll ute i företagen tror jag gör att man kan\r\nsamordna de kontroller som man eljest ändå skulle\r\ngöra. Så det förefaller inte nödvändigtvis innebära\r\natt myndigheterna kommer i ett sämre läge och inte\r\nheller företagen. Men jag är öppen för att vi skall\r\nunder den närmaste tiden föra en intressant och\r\nkreativ diskussion kring frågorna om hur vi bäst\r\nskall närma oss EG.</pre><pre>Därmed, herr talman, ber jag att få yrka bifall till\r\nreservation 1 beträffande anslaget och i övrigt bifall\r\ntill utskottsmajoritetens förslag.</pre><pre>Anf. 133  SVERRE PALM (s) replik:</pre><pre>Herr talman! Carl Fredrik Graf säger att vår\r\nuppräkning av Tullverkets anslag är en detalj, och\r\nförvisso är det så, 3 miljoner kronor. Men det\r\nverkar som om Carl Fredrik Graf inte hörde på den\r\ndebatt som vi hade om det föregående\r\nbetänkandet. Där redogjordes klart för att det\r\ningick i ett större sammanhang, där vi\r\nsocialdemokrater har föreslagit åtgärder inom alla\r\nled som är berörda i kampen mot ekonomisk\r\nbrottslighet -- Riksskatteverket, Polisen,\r\nåklagarna, domstolarna.</pre><pre>Här har vi då den lilla del, om vi får kalla den för\r\ndet, som tullkriminalen behöver för att kunna vara\r\nmed i ett sådant samarbete. Det är också en\r\nväsentlig signal till Tullen att jobba mot ekonomisk\r\nbrottslighet. Lägger man ytterligare till att\r\nanslagsframställan bantades med 3,5 miljoner på de\r\npengar som skulle användas för EU-förberedelser,\r\nså är regeringen och vi på samma nivå i fråga om\r\ndetaljer.</pre><pre>Jag vill fråga Carl Fredrik Graf om han inte känner\r\noro för att vi inte får utredningarna färdiga och\r\nkommer till beslut. Vi socialdemokrater har ända\r\nsedan januari 1992 påpekat behovet av ändrade\r\nmöjligheter för Tullen att jobba och att det behövs\r\nen förändrad kompetens och ett annat sätt att\r\nbevaka gränsen. Nu står vi faktiskt där att vi får ett\r\nbeslut så sent att vi inte vet om man kan få fram alla\r\nbestämmelser i tid, om det skulle bli ett\r\nmedlemskap från den 1 januari 1995.</pre><pre>Tulltillägget vidrör inte Carl Fredrik Graf i dag,\r\nmen jag vill säga att även ett EU-medlemskap\r\nkräver att medlemsstaterna skall ha en stark\r\nkontroll vid den yttre gränsen. Det är vid den yttre\r\ngränsen kontrollen skall vara skarpast, för det som\r\npasserar den gränsen har ju sedan fri rörlighet i en\r\ninre marknad. Det förutsätter att medlemsstaterna\r\nockså har sanktionssystem, så att man kan\r\nkontrollera att tull och andra skatter och avgifter\r\ndebiteras och betalas.</pre><pre>Vi har också att beakta att enligt de regler som skall\r\ngälla kommer 1,4 % av varje medlemslands\r\nmervärdesskatt att tillhöra EU:s budgetintäkter.\r\nDet är ett tungt vägande skäl för att vi också har rätt\r\natt kontrollera att mervärdesskatten uppges på ett\r\nriktigt sätt i de deklarationer som lämnas.</pre><pre>Anf. 134  CARL FREDRIK GRAF (m)\r\nreplik:</pre><pre>Herr talman! Sverre Palm tar i sin replik upp tre\r\nsaker: anslaget, utredningarna och tulltillägget.</pre><pre>Låt mig börja med tulltillägget. Det diskuterade vi\r\nhär i kammaren för inte länge sedan, och den nya\r\nordningen infördes vid årsskiftet. Det var skälet till\r\natt jag inte nu tyckte att det fanns anledning att ta\r\nupp den debatten på nytt. Vi har gjort\r\nbedömningen att det som har hänt under de tre\r\nmånader som gått inte föranleder att vi skall föreslå\r\nnågon förändring, utan de argument och de motiv\r\nsom vi hade i utskottet för det ställningstagande vi\r\ngjorde vid den tiden står fast.</pre><pre>Sverre Palm är orolig för att utredningarna inte\r\nskall bli klara i tid. Det är naturligtvis ett måste att\r\nde skall bli klara i tid. I utredningsdirektiven står\r\ndet att arbetet skall vara klart i maj. Det är möjligt\r\natt det kommer att ta något längre tid, men som jag\r\nsade i mitt huvudanförande -- och det vill jag\r\nunderstryka -- måste vi den dagen vi är medlemmar\r\ni unionen också ha fungerande varusmugglingslag,\r\ntullag och myndighetsföreskrifter. Det är självklart,\r\nså ambitionen är nog densamma för\r\nSocialdemokraterna och regeringspartierna i det\r\nhär avseendet.</pre><pre>Sverre Palm hävdar att det är en väsentlig\r\nviljeinriktning, om riksdagen tar ställning för att\r\nöka anslaget med 3 miljoner kronor. Jag har all\r\nrespekt för att 3 miljoner kronor är ett avsevärt\r\nbelopp, men sett i skenet av det totala anslag som\r\nTullverket har till sitt förfogande måste jag säga att\r\njag inte kan bedöma det som en väsentlig\r\nviljeinriktning.</pre><pre>Tullen bör och skall själv ha kompetens att avgöra\r\nhur man vill prioritera de resurser som man har till\r\nsitt förfogande för att uppnå de mål som riksdagen\r\nhar ställt upp och som också framgår av\r\npropositionen och betänkandet. Jag menar således\r\natt Tullen själv skall kunna fatta de nödvändiga\r\nbesluten i det avseendet.</pre><pre>Anf. 135  LEIF BERGDAHL (nyd):</pre><pre>Herr talman! 1944 slog en bomb ned i Pajala. Total\r\nförvirring utbröt i hela Norrbotten.</pre><pre>Tre dagar före nyårsafton kom det ett faxtelegram\r\ntill Tullen i Haparanda. Total förvirring och oreda\r\nutbröt i Tornedalen. Jag var själv där och tittade på\r\nvad som hände. Det var nämligen så att man hade\r\nhöjt energiskatten på olja. Det hade inneburit att\r\nuppvärmningskostnaderna för en villa steg till\r\nungefär 5 000 kr per år. En kubikmeter olja köper\r\nman för 2 000--2 300 i Finland. I Sverige skulle den\r\nkosta drygt 4 000 kr.</pre><pre>Detta var verkligen anmärkningsvärt. Jag blev\r\nuppringd av två f.d. s-märkta kommunalråd som\r\nundrade om man inte kunde göra något. Den ene\r\npåpekade att han omkring 1980 hade suttit med\r\nutrikesministrarna i Sverige och Finland, Bodström\r\noch Väyrynen, i finska Pello. Man hade kommit\r\növerens om att det icke skulle resas några hinder för\r\ngränshandel. Det var helt emot den anda som har\r\nrått i många år och som innebar att Sverige ensidigt\r\nhöjde tullen på vissa varor.</pre><pre>På 70-talet var trafiken omvänd. Oljan var billigare\r\ni Sverige. Finnarna handlade olja här, men finska\r\nregeringen ingrep inte. Men nu gjorde svenska\r\nregeringen alltså ett ingrepp i gränshandeln.</pre><pre>Ändringen innebär att gällande värdegräns --\r\nskattefri införsel av varor värda 1 000 kr för\r\nresande -- inte kan utnyttjas för införsel av olja för\r\nvilken svensk energiskatt skall betalas.</pre><pre>Det här händer alltså i nådens år 1994, då man\r\npratar om öppna gränser, EES-avtal och liknande.\r\nOm Finland och Sverige blir medlemmar i EU,\r\nvilket medför att EES-avtalet gäller även mellan\r\nSverige och Finland, kommer bestämmelsen att\r\nförsvinna den 1 januari 1995.</pre><pre>Men anledning av det som har inträffat väckte jag\r\nen motion. Det blev en kedjereaktion. Alla partier\r\nvar tvugna att väcka motioner. I betänkandet syns\r\natt det både var Folkpartimotioner,\r\nModeratmotioner och s-motioner. De lokala\r\npolitikerna vet att Tornedalningarna inte älskar\r\ndem som vill höja skatten på olja. Det kan kosta i\r\nvalrörelsen.</pre><pre>Jag yrkar med anledning av det jag har framfört\r\nbifall till min motion Sk604 och åtföljande\r\nreservation nr 5.</pre><pre>Anf. 136  CARL FREDRIK GRAF (m)\r\nreplik:</pre><pre>Herr talman! Problemet med gränshandeln i\r\nTornedalen illustrerar till att börja med en sak,\r\nnämligen problemet med för höga skatter och att\r\nskatterna är olika i olika länder. Det är naturligtvis\r\nen allmän strävan från vår sida att sänka\r\nskattetrycket och på det viset komma tillrätta med\r\ndenna typ av problem. Det är lämpligt att det sker\r\nen skatteharmonisering mellan olika länder.</pre><pre>Resandeförordningen är regeringens och inte\r\nriksdagens instrument. Den skall reglera de varor\r\neller persedlar som den resande har med sig för\r\npersonligt bruk när vederbörande passerar\r\ngränsen. När det gäller olja handlar det om en\r\ninförsel som faktiskt sker på kommersiella grunder.\r\nDet är inte så att man behöver ha med sig en halv\r\nkubikmeter olja under resan. I allmänhet kan man\r\ntanka sina fordon var man än befinner sig, oavsett\r\nom man är i Finland eller i Sverige. Det är den\r\nprincipiella skillnaden mellan resandeförordningen\r\noch de regler som gäller vid sedvanlig import.</pre><pre>Syftet med att införa olja är ju naturligtvis att\r\ntillgodogöra sig den lägre energiskatt som finns i\r\nFinland. Man har som sagt inte med sig oljan för\r\npersonligt bruk. Den principiella skillnaden tycker\r\njag är viktig att framhålla. Om man skulle göra\r\navkall på den regeln kan det få smittoeffekter på en\r\nrad andra områden, vilket inte alls är avsikten med\r\nresandeförordningen.</pre><pre>Anf. 137  LEIF BERGDAHL (nyd) replik:</pre><pre>Herr talman! Det är naturligtvis lätt för en skåning\r\natt införa regleringar och försämringar i\r\nTornedalen, där man sällan eller aldrig vistats. Carl\r\nFredrik Graf har visserligen varit där efter det att\r\ndetta hände, men det var första gången.</pre><pre>Föreställ er att Bo Lundgren skulle ha gjort samma\r\nsak med gränshandeln med Danmark och bestämt\r\natt man inte fick handla t.ex. smör och kött, som\r\när billigare i Danmark. Det skulle naturligtvis vara\r\notänkbart. Då skulle hans väljare genast ha hoppat\r\npå honom, och han hade riskerat att inte bli\r\nomvald.</pre><pre>Hela den proposition som ligger till grund för\r\nförslaget andas ett förakt för tornedalningar, vilket\r\njag faktiskt har påpekat tidigare i pressen. Det\r\ntalades om att det fifflades med olja, att man\r\nutnyttjade bestämmelserna till max och att det\r\nförekom oegentligheter. Det gör det faktiskt inte i\r\nde allra flesta fall. Det har varit väldigt väl\r\nkontrollerat, och det har såvitt jag känner till inte\r\nskett någon smuggling eller försäljning.</pre><pre>Anf. 138  CARL FREDRIK GRAF (m)\r\nreplik:</pre><pre>Herr talman! Titeln på betänkandet är Anslag till\r\nTullverket, m.m. Debatten kom verkligen att\r\nhandla om detaljer. Nu talar vi dessutom om en sak\r\nsom riksdagen inte ens bestämmer över. Vi kan ge\r\nregeringen anvisningar, men det är ändå regeringen\r\nsom reglerar resandeförordningen.</pre><pre>Leif Bergdahl talade om skåningar och om att jag\r\ninte hade varit i Tornedalen. Jag är inte skåning,\r\noch jag har varit i Tornedalen -- dock inte för att\r\nstudera handeln med olja över den finska gränsen.</pre><pre>Samma sak gäller för motsvarande\r\ngränsöverskridande av enskilda människor i andra\r\ndelar av landet. Om man gör upprepade resor över\r\ngränsen och tar med sig olika typer av produkter är\r\ndet uppenbart att det inte sker för personligt bruk\r\nutan i annat syfte. Då är det helt enkelt andra regler\r\nsom gäller.</pre><pre>Jag tycker inte att tornedalningarna skall känna sig\r\nspeciellt utpekade i detta fall. Reglerna gäller lika\r\növer hela landet.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>21 §  Ny mervärdesskattelag</pre><pre>Föredrogs</pre><pre>skatteutskottets betänkande</pre><pre>1993/94:SkU29 Ny mervärdesskattelag\r\n(prop.1993/94:99).</pre><pre>Anf. 139  LARS BÄCKSTRÖM (v):</pre><pre>Herr talman! I skatteutskottets betänkande 29\r\nbehandlas frågan om ny mervärdesskattelag. Till\r\nbetänkandet har inga reservationer fogats.\r\nBetänkandet kan tyckas okonventionellt, men det\r\nfinns en liten detalj som är tveksam.</pre><pre>Propositionen lades fram den 9 december.\r\nMotionstiden gick ut den 24 januari 1994.\r\nVänsterpartiet väckte inte någon motion, och\r\nregeringen trodde väl också att propositionen var\r\nbra. Men vi ser att utskottet har känt sig tvunget att\r\nföreslå vissa ändringar med anledning av\r\npropositionen. De finns på s. 103 i betänkandet,\r\nherr talman!</pre><pre>Det gäller moms på brev. Det är lagtekniskt en\r\nproblematisk sak för kammaren. Man kan ha vilken\r\nåsikt man vill om Posten skall vara bolag. Man kan\r\nha vilken åsikt man vill om det skall finnas\r\nbrevmonopol, fri konkurrens eller mervärdesskatt\r\neller inte på brevbefordran. Det är inte det som är\r\nmin poäng, herr talman, utan det är den lagtekniska\r\naspekten på ärendet.</pre><pre>Posten har sänt ut en broschyr. Där säger man att\r\ndet är billigare att skicka brev än innan det blev\r\nmomsbelagt. Posten höjer inte priset, men från den\r\n1 mars 1994 är det moms på att skicka brev.\r\nMomsen gör att brevportot går upp från 2.90 till\r\n3.20.</pre><pre>Det är en korrekt information från Posten.</pre><pre>Herr talman! Övriga ledamöter av kammaren! På\r\nsidan 103 i betänkandet kan vi se att det som händer\r\nnär riksdagen fattar detta beslut är att man stryker\r\npunkt 7 i 3 kap. 23 § i lagen. I och med det blir det\r\nmoms på brev. Det kan man göra om man tycker\r\nså. Men man behåller den gamla punkten 8, som nu\r\nblir punkt 7. Där står det att omsättning av\r\nfrimärken undantas från skatteplikt.</pre><pre>Om man hade varit konsekvent och logisk hade\r\nman lyft bort både den gamla punkten 7 och den\r\ngamla punkten 8. Det hade varit logiskt och rimligt\r\noch väldigt lättförståeligt.</pre><pre>Men så gör man inte. Man tar bort den ena --\r\nmomsbefrielsen -- och behåller den andra punkten,\r\noch då haltar lagstiftningen. Varför gör man så?\r\nDet beror på EU, herr talman. Detta är en\r\nproblematisk sak. Det är ett led i EU-\r\nanpassningen.</pre><pre>Skall vi ha en sådan lagstiftning, som tekniskt\r\nutformas på detta självmotsägande sätt, är det inte\r\nbra. Vi begär av medborgarna att de skall följa\r\nlagens anda och bokstav. Men då måste lagarna stå\r\ni överensstämmelse sig själva både till anda och\r\nbokstav, och det gör den inte här.</pre><pre>Orsaken är att EU kräver att frimärken skall vara\r\nmomsbefriade. Den blir då liksom kråkan i den\r\ngamla folksagan, varken klädd eller oklädd, och det\r\när inte bra med sådan lagstiftning, herr talman. Det\r\nfinns ute i Europa ett slags kreativ lagstiftning när\r\ndet gäller EU-frågor. Man antar EU-regler, och\r\nsedan struntar vissa länder att följa dessa\r\nbestämmelser eller tillämpar dem kreativt och\r\ntekniskt smidigt.</pre><pre>Herr talman! I den här frågan är jag konservativ.\r\nJag tror att det är bra att vi har lagar som är entydigt\r\noch strikt utformade. Vi får inte börja arbeta med\r\nden här principen i andra lagstiftningsärenden. Då\r\när vi inne på väldigt farliga vägar.</pre><pre>Någon kan säga att den här frågan är mindre viktig.\r\nMen om man sätter den kreativa\r\nlagstiftningstekniken i system får vi en lagstiftning\r\nsom inte är entydig och lättbegriplig för den som\r\nskall följa lagen, och det är inte bra att ha ett sådant\r\nsamhälle.</pre><pre>Anf. 140  FILIP FRIDOLFSSON (m):</pre><pre>Herr talman! Lars Bäckström är ju känd för att vara\r\nen debattglad herre, men här är han nog i alla fall\r\nalldeles för yvig.</pre><pre>Den här frågan har diskuterats och fattats beslut\r\nom, närmare bestämt den 16 februari. Vi minns ju\r\nalla debatten mellan herr Bäckström och\r\nmoderatkollegan K.G. Svenson. Då gick\r\nBäckström i taket och rubricerade betänkandet\r\nsom rappakalja, och fick litet publicitet på det\r\nsättet.</pre><pre>Jag tycker att Bäckström skall gå in i sin kammare\r\noch lusläsa debattprotokollet från den 16 februari,\r\nnär vi talade om moms på frimärken och porto. Jag\r\nhar läst det i dag. Här finns svar på de frågor som\r\nBäckström nu kräver svar på än en gång.</pre><pre>Jag har fått i min hand den rekommendation som\r\nfinns från Riksskatteverket om mervärdeskatt på\r\nfrimärken och brevbefordran enligt lagen om\r\nmervärdeskatt. Jag har fått veta att Bäckström\r\nockså har den rekommendationen. Ta och läs den\r\nsamtidigt som alla svar som presenteras i\r\ndebattprotokollet från den 16 februari! Då behöver\r\nvi inte ha den här debatten.</pre><pre>Anf. 141  LARS BÄCKSTRÖM (v) replik:</pre><pre>Herr talman! Jag tror inte att jag och Filip\r\nFridolfsson behöver ha den här debatten. Vi\r\nkänner de här problemen. Det är inte för vår skull\r\nsom vi har debatten.</pre><pre>Kammaren börjar nu fyllas med ledamöter. Filip\r\nFridolfsson uppmanar mig att läsa protokollet. Jag\r\nkan ge en annan uppmaning till alla ledamöter. Det\r\när bara att läsa längst ner på s. 103 i detta\r\nbetänkande. Där står två spalter, och det gäller p.\r\n7 och 8 i vänsterspalten och p. 7 i högerspalten.</pre><pre>När ni ledamöter läser det inser ni att detta inte är\r\nnågon bra lagstiftningsteknik. Det tror jag att alla\r\nhär inser. Jag inser det, och jag tror att Filip\r\nFridolfsson inte tycker att det är en helt lyckad\r\nlagstiftningsteknik. Men det är vad jag tror.</pre><pre>Tycker Filip Fridolfsson att det är en bra\r\nlagstiftningsteknik, då har vi skilda meningar, men\r\ndet kan vi ju leva med. Men jag tror inte att\r\nSveriges riksdag kan leva med den här\r\nlagstiftningstekniken i andra ärenden och sätta den\r\ni system. Då får vi problem med hur medborgarna\r\nrespekterar våra lagar.</pre><pre>Herr talman! Kammarledamöter! Läs s. 103 p. 7\r\noch 8 i bägge spalterna, så förstår ni vad jag menar!</pre><pre>Anf. 142  FILIP FRIDOLFSSON (m) replik:</pre><pre>Herr talman! De ändringar som har vidtagits är\r\nutformade i enlighet med EG-kommissionens\r\ndirektiv.</pre><pre>Man skall ju vara glad på sin födelsedag, brukar det\r\nsägas. Jag skall inte förmörka Bäckströms\r\nfödelsedag med att vara allför hård i min kritik.\r\nMen nog var hans inlägg på den här punkten i ett\r\närende som redan är avgjort snudd på ett politiskt\r\nsjälvmål. I varje fall var det en rejäl snedspark --\r\nom jag skall fortsätta att tala fotbollsspråk.</pre><pre>Överläggningen var härmed avslutad.</pre><pre>Beslut</pre><pre>JOU14 Alternativ till burhållning av värphöns</pre><pre>Kammaren biföll utskottets hemställan.</pre><pre>KU20 Förvaring av allmänna handlingar hos andra\r\norgan än myndigheter</pre><pre>Kammaren biföll utskottets hemställan.</pre><pre>KU25 Några rättegångsfrågor i tryckfrihets- och\r\nyttrandefrihetsmål m.m.</pre><pre>Kammaren biföll utskottets hemställan.</pre><pre>KU26 Förslag till tilläggsbudget till statsbudgeten\r\nför budgetåret 1993/94</pre><pre>Kammaren biföll utskottets hemställan.</pre><pre>KU31 Anslag till allmänna val</pre><pre>Kammaren biföll utskottets hemställan.</pre><pre>KU32 Stöd till politiska partier</pre><pre>Mom. 1 (Stöd till politiska partier)</pre><pre>1. utskottet</pre><pre>2. res. (nyd)</pre><pre>Votering:</pre><pre>274 för utskottet</pre><pre>19 för res.</pre><pre>56 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 70 m, 24 fp, 27 c, 23 kds, 11 v, 3 -</pre><pre>För res.:</pre><pre>1 s, 18 nyd</pre><pre>Frånvarande:</pre><pre>21 s, 10 m, 9 fp, 4 c, 3 kds, 5 nyd, 3 v, 1 -</pre><pre>KU33 Anslag till Datainspektionen</pre><pre>Kammaren biföll utskottets hemställan.</pre><pre>KU34 Anslag till sametinget</pre><pre>Kammaren biföll utskottets hemställan.</pre><pre>SKU22 Anslag till skatteförvaltningen, m.m.</pre><pre>Mom. 1 (skatteförvaltningen)</pre><pre>1. utskottet</pre><pre>2. res. (m, fp, c, kds)</pre><pre>Votering:</pre><pre>155 för utskottet</pre><pre>145 för res.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 2 m, 1 fp, 1 kds, 19 nyd, 11 v, 2 -</pre><pre>För res.:</pre><pre>69 m, 25 fp, 28 c, 22 kds, 1 -</pre><pre>Frånvarande:</pre><pre>19 s, 9 m, 7 fp, 3 c, 3 kds, 4 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SKU23 Anslag till Tullverket, m.m.</pre><pre>Mom. 1 (anslag till Tullverket)</pre><pre>1. utskottet</pre><pre>2. res. 1 (m,fp,c,kds)</pre><pre>Votering:</pre><pre>152 för utskottet</pre><pre>149 för res. 1</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 1 fp, 19 nyd, 11 v, 2 -</pre><pre>För res. 1:</pre><pre>71 m, 26 fp, 28 c, 23 kds, 1 -</pre><pre>Frånvarande:</pre><pre>19 s, 9 m, 6 fp, 3 c, 3 kds, 4 nyd, 3 v, 1 -</pre><pre>Mom. 2 (Tullverkets befogenheter i ett EU-\r\nperspektiv, m.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>170 för utskottet</pre><pre>131 för res. 2</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 27 fp, 28 c, 23 kds, 19 nyd, 1 -</pre><pre>För res. 2:</pre><pre>118 s, 11 v, 2 -</pre><pre>Frånvarande:</pre><pre>19 s, 9 m, 6 fp, 3 c, 3 kds, 4 nyd, 3 v, 1 -</pre><pre>Mom. 3 (lokala verksamheter)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>281 för utskottet</pre><pre>20 för res. 3</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 71 m, 27 fp, 28 c, 23 kds, 11 v, 3 -</pre><pre>För res. 3:</pre><pre>1 s, 19 nyd</pre><pre>Frånvarande:</pre><pre>19 s, 9 m, 6 fp, 3 c, 3 kds, 4 nyd, 3 v, 1 -</pre><pre>Krister Örnfjäder (s), Christer Lindblom (fp) och\r\nAgne Hansson (c) anmälde att de avsett att rösta\r\nnej men markerats ha röstat ja.</pre><pre>Mom. 4 (tulltillägg)</pre><pre>1. utskottet</pre><pre>2. res. 4 (s)</pre><pre>Votering:</pre><pre>169 för utskottet</pre><pre>132 för res. 4</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 fp, 28 c, 23 kds, 19 nyd, 1 -</pre><pre>För res. 4:</pre><pre>119 s, 11 v, 2 -</pre><pre>Frånvarande:</pre><pre>19 s, 9 m, 6 fp, 3 c, 3 kds, 4 nyd, 3 v, 1 -</pre><pre>Mom. 5 (gränshandel med eldningsolja)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>275 för utskottet</pre><pre>20 för res. 5</pre><pre>5 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 27 fp, 28 c, 23 kds, 11 v, 3 -</pre><pre>För res. 5:</pre><pre>1 s, 19 nyd</pre><pre>Avstod:</pre><pre>4 s, 1 m</pre><pre>Frånvarande:</pre><pre>20 s, 9 m, 6 fp, 3 c, 3 kds, 4 nyd, 3 v, 1 -</pre><pre>Bengt Hurtig (v) anmälde att han avsett att avstå\r\nfrån att rösta men markerats ha röstat ja.</pre><pre>Mom. 8 (Gotland som frizon)</pre><pre>1. utskottet</pre><pre>2. res. 7 (nyd).</pre><pre>Votering:</pre><pre>281 för utskottet</pre><pre>20 för res. 7</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 70 m, 27 fp, 28 c, 23 kds, 11 v, 3 -</pre><pre>För res. 7:</pre><pre>1 m, 19 nyd</pre><pre>Frånvarande:</pre><pre>19 s, 9 m, 6 fp, 3 c, 3 kds, 4 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SkU29 Ny mervärdesskattelag</pre><pre>Kammaren biföll utskottets hemställan.</pre><pre>22 §  Särskild utlänningskontroll</pre><pre>Föredrogs</pre><pre>justitieutskottets betänkande</pre><pre>1993/94:JuU14 Särskild utlänningskontroll (prop.\r\n1993/94:134).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>23 §  Anslag till Svensk författningssamling\r\nm.m.</pre><pre>Föredrogs</pre><pre>justitieutskottets betänkande</pre><pre>1993/94:JuU15 Anslag till Svensk\r\nförfattningssamling m.m. (prop. 1993/94:100\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>24 §  Anslag till Justitiekanslern</pre><pre>Föredrogs</pre><pre>justitieutskottets betänkande</pre><pre>1993/94:JuU16 Anslag till Justitiekanslern (prop.\r\n1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren bifölls utskottets hemställan.</pre><pre>\r\n25 §  Lagstiftning med anledning av Sveriges\r\ntillträde till Förenta nationernas konvention mot\r\nkemiska vapen</pre><pre>Föredrogs</pre><pre>utrikesutskottets betänkande</pre><pre>1993/94:UU12 Lagstiftning med anledning av\r\nSveriges tillträde till Förenta nationernas\r\nkonvention mot kemiska vapen (prop.\r\n1993/94:120).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>26 §  Ny organisation för hantering av\r\npliktpersonal och för försvarets högskolor</pre><pre>Föredrogs</pre><pre>försvarsutskottets betänkande</pre><pre>1993/94:FöU8 Ny organisation för hantering av\r\npliktpersonal och för försvarets högskolor (prop.\r\n1993/94:110 delvis och prop. 1993/94:102 delvis).</pre><pre>Anf. 143  SVEN LUNDBERG (s):</pre><pre>Herr talman! I det här betänkandet behandlas bl.a.\r\nförsvarets högskolor.</pre><pre>I regeringens proposition föreslås att\r\nMilitärhögskolan och Försvarets\r\nförvaltningshögskola läggs ner den 30 juni 1994 och\r\natt en ny självständig högskola utanför\r\nförsvarsmakten inrättas den 1 juli 1994, bestående\r\nav den nuvarande Militärhögskolan och Försvarets\r\nförvaltningshögskola. Regeringen föreslår att den\r\nnya högskolan skall benämnas Militärhögskolan.</pre><pre>Regeringen har inte fullföljt LEMO:s förslag i ett\r\navseende, nämligen att Försvarshögskolan borde\r\ningå i den nya högskolan och att den nya högskolan\r\nskulle ges namnet Försvarshögskolan i stället för\r\nMilitärhögskolan.</pre><pre>LEMO:s motiv för att integrera även\r\nFörsvarshögskolan i den nya högskolan är att det\r\nskulle bidra till att främja kompetensutvecklingen\r\ninom den nuvarande Försvarshögskolan.</pre><pre>LEMO konstaterar att omsättningen av civila\r\nlärare har varit mycket långsam --\r\ntjänstgöringstider på 10--15 år och längre tid är\r\nvanliga. Med så långa tjänstgöringstider\r\nifrågasätter LEMO om från början ämnesmässigt\r\nkompetenta lärare kan vidmakthålla och utveckla\r\ndet sakliga kunnandet och den pedagogiska\r\nskickligheten i ett samhälle som är statt i en så\r\nsnabb utveckling som vårt.</pre><pre>Enligt LEMO skulle en sammanhållen högskola\r\nvara befrämjande för de olika utbildningarna.\r\nGemensamma och kvalificerade lärarresurser kan\r\ndå byggas upp och användas för undervisningen i\r\nmilitära och civila ämnen i Försvarshögskolans\r\ntotalförsvarsutbildning och i Militärhögskolans och\r\nFörvaltningshögskolans utbildningar. Detta skulle\r\nstärka kvaliteten i de olika utbildningarna.</pre><pre>Samordningen med utbildningen inom det civila\r\nförsvaret skulle också med den här lösningen\r\nunderlättas. Genom gemensamma lärarresurser\r\nskulle det vara utvecklande att skilda erfarenheter\r\ntas till vara vid de olika utbildningarna. Inte minst\r\nskulle det vara befrämjande för den militära\r\nutbildningen med influenser från den civila\r\nutbildningen.</pre><pre>Herr talman! En annan fråga som har varit föremål\r\nför diskussion och analys i LEMO är behovet av att\r\nbevara Försvarshögskolans identitet som\r\ntotalförsvarsinstitution.</pre><pre>Genom den lösning som föreslås av LEMO och som\r\nredovisas i betänkandet säkerställs\r\nFörsvarshögskolans särställning samtidigt som det\r\nmedför en önskvärd kompetensutveckling, en ökad\r\neffektivitet och sänkta kostnader.</pre><pre>I försvarsutskottet har frågan om\r\nFörsvarshögskolans inlemmande i den nya\r\nhögskolan varit föremål för en omfattande\r\ndiskussion. Bl.a. har utskottet haft särskilda\r\nföredragningar av LEMO-utredaren och av\r\nFörsvarsdepartementets statssekreterare.</pre><pre>Utskottets majoritet, bestående av\r\nregeringspartiernas företrädare och Ny demokrati,\r\nvalde dock att följa regeringens förslag, trots att\r\nvad jag anser var en övertygande argumentering\r\nfrån LEMO-utredaren.</pre><pre></pre><pre>Vi socialdemokrater har funnit att övervägande\r\nskäl talar för LEMO-utredarens förslag. Vi har\r\ndärför till utskottets betänkande fogat en\r\nreservation som jag yrkar bifall till, samtidigt som\r\njag yrkar avslag på propositionens förslag.</pre><pre>Anf. 144  ARNE ANDERSSON (m):</pre><pre>Herr talman! Jag behöver inte upprepa den recitdel\r\nsom vi för ett ögonblick sedan kunde höra i Sven\r\nLundbergs anförande. Därför kan jag fatta mig\r\nutomordentligt kort.</pre><pre>Nyss talade Sven Lundberg om den\r\nkompetensutveckling som skulle kunna bli följden\r\nav att Försvarshögskolan integreras med den nya\r\nmilitärhögskola som bildas. En integrering har\r\növervägts i beredande instanser men ändå inte\r\ntagits med vid den sammanvägning som gjorts i\r\nregeringskansliet. Utskottets majoritet delar\r\nuppfattningen i den motiveringen och anser, liksom\r\nregeringen, att man måste beakta att det finns\r\nprincipiella skillnader i inriktning mellan å ena\r\nsidan Militärhögskolan och Försvarets\r\nförvaltningsskola och å andra sidan\r\nFörsvarshögskolan.</pre><pre>Försvarshögskolan har, vilket sägs i betänkandet,\r\natt tillgodose vissa utbildningsbehov hos\r\ntotalförsvaret. Övervägande skäl talar för att vi bör\r\nbehålla den profilen också med den nya\r\norganisationen.</pre><pre>Jag kan gott säga till Sven Lundberg att detta\r\nförvisso är en typ av fråga som man kan ha både den\r\nena och den andra uppfattningen om. Jag kan dock\r\ninte mena annat än att de överväganden som gjorts\r\ni departementet och som vi nu ställer oss bakom har\r\ngoda skäl för sig, med hänsyn tagen till\r\nFörsvarshögskolans speciella profil.</pre><pre>Med detta yrkar jag bifall till utskottets hemställan.</pre><pre>Anf. 145  SVEN LUNDBERG (s) replik:</pre><pre>Herr talman! Jag tycker ändå att det på något sätt\r\när beklagligt att man inte löpte linan fullt ut. Vid\r\nföredragningarna i utskottet hade jag en känsla av\r\natt det fanns en stor förståelse för LEMO:s\r\nställningstagande. Men som jag sade i mitt\r\nanförande valde dock utskottsmajoriteten att följa\r\nregeringen.</pre><pre>Jag kan ha en viss förståelse för att man är lojal på\r\nden punkten, men för sakfrågans behandling var\r\ndet olyckligt och beklagligt att man inte gick hela\r\nvägen utan gjorde halv halt.</pre><pre>LEMO hade gjort en ganska omfattande analys av\r\nFörsvarshögskolans identitet och förslagit åtgärder\r\nför hur man skulle kunna bevara den. Både hos\r\nLEMO och i utskottet ansågs det vara av väsentlig\r\nbetydelse att den bevarades.</pre><pre>LEMO har alltså givit anvisningar om hur denna\r\nidentitet kan bevaras samtidigt som man\r\nåstadkommer en kompetensutveckling i fråga om\r\nlärarresurser. Dessutom handlar det om att göra\r\nkostnadsbesparingar och uppnå en ökad\r\neffektivitet. Detta tycker jag att Arne Andersson\r\nkunde ha varit med på, och han kunde också ha sett\r\ntill att hans båda kamrater ställde upp på en klok\r\nåtgärd.</pre><pre>Anf. 146  ARNE ANDERSSON (m) replik:</pre><pre>Herr talman! Jag vill vara utomordentligt generös\r\nmot Sven Lundberg och säga att det väl egentligen\r\nfanns ett skäl för att integrera också\r\nFörsvarshögskolan. Det skulle nämligen medföra\r\natt man kunde ge den nya högskolan det enligt min\r\nmening något bättre namnet Försvarshögskolan.\r\nDet är faktiskt bättre än Militärhögskolan -- med\r\ntanke på de tre sammanslagna skolorna.</pre><pre>Men man måste nog se mer till saken än till namnet,\r\nSven Lundberg, och jag tycker att regeringens och\r\nutskottsmajoritetens bedömning har fog för sig.</pre><pre>Överläggningen var härmed avslutad.</pre><pre>Beslut</pre><pre>FöU8 Ny organisation för hantering av\r\npliktpersonal och för försvarets högskolor</pre><pre>Mom. 1 (den nya myndigheten Militärhögskolan)</pre><pre>1. utskottet</pre><pre>2. res. (s)</pre><pre>Votering:</pre><pre>Kammaren biföll utskottets hemställan med\r\nacklamation.</pre><pre>Mom. 2</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>27 §  Idrott</pre><pre>Föredrogs</pre><pre>kulturutskottets betänkande</pre><pre>1993/94:KrU11 Idrott (prop. 1993/94:100 delvis).</pre><pre>Anf. 147  ELISABETH PERSSON (v):</pre><pre>Herr talman! Ärade kammarledamöter! Jag vill\r\npåstå att riksdagen har vissa problem med idrotten.\r\nDå tänker jag inte närmast på den egna\r\nidrottsverksamheten utan på idrotten som\r\nsamhällsfenomen och folkrörelse.</pre><pre>Åsikterna om idrotten går brett isär såväl mellan\r\npartierna som mellan de olika ledamöterna. Jag\r\ntror att åsikterna i stor utsträckning beror på vilket\r\nförhållande man själv har till idrotten.</pre><pre>Hur idrottsrörelsens olika grenar fungerar, hur\r\nstatens anslag till idrotten används, förhållandet\r\nmellan elitidrott och breddidrott, kvinnlig kontra\r\nmanlig idrott, hur eller om reklam- och\r\nsponsorsintäkter styr idrotten, problem med\r\nsjälvsvält, dopning i allmänhet och anabola\r\nsteroider i synnerhet -- alla dessa problem har nog\r\ninte riksdagsledamöter i allmänhet så mycket\r\nkunskap om, såvida vi inte är särskilt personligt\r\nengagerade i någon av dessa frågor.</pre><pre>Det är därför ganska allvarligt att riksdagen\r\navhänder sig en möjlighet att verkligen skaffa den\r\nhär informationen.</pre><pre>Men för oss i Vänsterpartiet är idrotten allför viktig\r\nför att både dess positiva betydelse och dess\r\nproblem skall reduceras till en intern fråga främst\r\nför Riksidrottsförbundet. Vi anser att idrotten\r\nangår hela samhället.</pre><pre>Därför begär vi att en idrottsutredning görs. Det är\r\nett krav vi ställt i flera år nu, och jag vet att det hos\r\nmånga enskilda idrottsengagerade ledamöter finns\r\nintresse för en sådan utredning. Av någon\r\noförklarlig anledning motsätter sig emellertid\r\nkulturutskottet detta, trots att det är mer än 20 år\r\nsedan den senaste idrottsutredningen gjordes.</pre><pre>Jag vågar påstå att det är få områden där\r\nförhållandena och villkoren har ändrat sig så\r\nradikalt på 20 år som inom idrotten. Trots detta vill\r\nman alltså från riksdagens sida fortsätta att\r\nbehandla idrotten som om absolut ingenting har\r\nhänt.</pre><pre>Riksdag och departement visar ju annars stort\r\nintresse för att utreda folkrörelseanknuten\r\nverksamhet. Jämför man med exempelvis\r\nfolkbildningen, nästa ärende här i kammaren,\r\nfinner man att den utreds i stort sett vart femte år.\r\nKulturen, som ligger nära idrotten i många\r\navseenden, är för närvarande föremål för fyra olika\r\nutredningar.</pre><pre>Som argument för att avstyrka Vänsterpartiets\r\nmotion om en idrottsutredning anger\r\nutskottsmajoriteten att ''det måste ankomma på\r\nidrottsrörelsen att väcka frågan om tillsättandet av\r\nsådana utredningar''.</pre><pre>Herr talman! I dag är frågor om utvärdering,\r\nrevision och uppföljning av hur statens resurser\r\nanvänds högaktuella. En idrottsutredning skulle\r\nnaturligtvis inte enbart handla om sådana frågor\r\nutan vara betydligt vidare.</pre><pre>Att avfärda behovet av en parlamentarisk\r\nutredning med motiveringen att kravet måste\r\nkomma från dem som behöver utredas synes mig\r\nsynnerligen krystat, för att inte säga helt befängt.\r\nJag skulle t.o.m. vilja ifrågasätta om det inte är\r\nformellt fel att utskottet uttalar sig på ett sådant\r\nsätt. Man påstår faktiskt att en verksamhet som\r\nerhåller statliga bidrag själv skall bestämma när,\r\nhuruvida och under vilka former riksdagen skall\r\nkunna utreda verksamheten.</pre><pre>Jag sade tidigare att vi har drivit kravet om en\r\nidrottsutredning under många år. I år har vi\r\nfokuserat oss på behovet av en utredning med\r\nkvinnoprofil. Det gör vi av flera skäl.</pre><pre>Kvinnoidrotten har låg status i Sverige.\r\nDamfotbollen uppmärksammas sällan. Ridsporten\r\nanses fortfarande vara litet av en snobbsport för\r\nflickor, trots att den är en av Sveriges största\r\nfolksporter. TV-sporten upplåter, enligt en\r\nundersökning, bara 6 % av sin sändningstid åt\r\nidrottande kvinnor.</pre><pre>Vi menar att det låga intresset för ökade resurser --\r\noch bristen på uppmärksamhet, uppmuntran och\r\nstöd -- till flickors och kvinnors idrottsintressen och\r\nbehov av fysiska aktiviteter inte kan förklaras som\r\nannat än rester av ett mycket traditionellt\r\nkönsrollstänkande. Särskilt den massmediala\r\nidrottsvärlden är fortfarande grabbig. Kvinnorna\r\nfår finna sig i att delta på mäns villkor.</pre><pre>Trots jämställdhetssatsningar från\r\nRiksidrottsförbundet släpar idrottsvärlden efter det\r\növriga samhället vad det gäller att ge kvinnor makt\r\noch inflytande. Det är troligtvis bara näringslivets\r\nbolagsstyrelser som kan matcha idrotten i det\r\navseendet.</pre><pre>Vi vet att kvinnor i allmänhet tenderar att värdera\r\nidrottens sociala värden högre än den rena\r\nprestationsinriktningen. Man kan något\r\ngeneraliserande tala om att kvinnor motionerar och\r\nmän idrottar. Men även inom elitidrotten, som är\r\nhelt prestationsinriktad, finns det klara\r\nkönsskillnader. Intresset och villkoren för kvinnliga\r\ntoppidrottare är helt annorlunda än för deras\r\nmanliga kollegor.</pre><pre>Skillnaderna är dock inte bara verkliga, dvs. de är\r\ninte bara betingade av fysiska skillnader mellan\r\nmän och kvinnor, utan de hänger också ihop med\r\natt vi värderar kvinnors och mäns fysiska\r\nprestationer olika. De motions- och idrottsformer\r\nsom ger hög status för män gör det inte alltid för\r\nkvinnor och vice versa.</pre><pre>Vi i Vänsterpartiet tycker att det är dags att man\r\nslutar att kräva av kvinnor och unga flickor att de\r\nskall anpassa sig till idrottens manliga ideal. Idrotts-\r\noch friluftsrörelsen måste också anpassas till\r\nkvinnors önskemål och behov.</pre><pre>Vänsterpartiet anser alltså att en idrottsutredning\r\nmed tydlig kvinnoprofil bör tillsättas. Där kan det\r\nfaktaunderlag som gäller flickor och idrott samlas\r\noch kvinnoidrottsforskningen finnas\r\nrepresenterad. Utredningen bör vidare få direktiv\r\natt ta fram förslag på budgeterings- och\r\nfinansieringsprinciper som inte förfördelar kvinnor.\r\nFördelarna respektive nackdelarna med en\r\norganisation som hyser både elit- och motionsidrott\r\nunder samma tak bör tas upp till diskussion. Utöver\r\ndetta bör naturligtvis ledarrekryteringen inom\r\nidrotten, kostnadsökningarna, den alltmer\r\nkomplexa ekonomiska relationen mellan idrott,\r\nstat, kommun och reklamintäkter -- kort sagt det\r\nökade kommersiella beroendet -- och\r\nförutsättningarna för ideellt arbete samt\r\ndopningproblematiken behandlas.</pre><pre>Herr talman! Jag yrkar bifall till reservationen i\r\nbetänkandet KrU11.</pre><pre>Anf. 148  ANDERS NILSSON (s):</pre><pre>Herr talman! Låt mig i denna valperiods sista års\r\nförsta idrottspolitiska debatt -- det kan möjligen bli\r\nnågon mer -- rikta blickarna tillbaka på år 1991. Då\r\nhade idrottsrörelsen mycket stora förväntningar.\r\nDe dåvarande oppositionspartierna gav sken av att\r\ndet skulle bli väsentligt bättre villkor för idrotten\r\nmed en ny regering.</pre><pre>Om det var lättsinnigt lovat eller inte får andra\r\nsvara på. I idrottsrörelsen må man väl rannsaka hur\r\nman uppfattade det.</pre><pre>Från socialdemokratiskt håll var vi betydligt\r\nförsiktigare. Vi sade att vi skulle kunna behålla\r\nstatens stöd till idrotten på ungefär den nivå som vi\r\nhade uppnått fram till 1991.</pre><pre>Man bör vara medveten om att stödet under 1980-\r\ntalet hade höjts vid flera tillfällen. Samtidigt hade\r\nvi fått en skattereform som förvisso inte försämrade\r\nstödet till idrotten men väl ökade idrottsrörelsens\r\nkostnader på en del olika områden. De ökade\r\nkostnaderna uppskattades till ungefär 600 miljoner\r\nom året. Det var idrottsrörelsen som gjorde den\r\nuppskattningen.</pre><pre>I budgetförslaget 1991 kompenserades ungefär\r\nhälften av de ökade kostnaderna med en rad olika\r\nåtgärder.</pre><pre>Några år senare, i slutet av denna valperiod, kan vi\r\nfråga oss hur det blev. Har de borgerliga partierna\r\ni regeringsställning infriat de förväntningar som de\r\nvar med om att skapa bland idrottsfolket? Nej, det\r\nhar de inte alls gjort.</pre><pre>Man kan säga att den borgerliga regeringen hittills,\r\nunder den innevarande valperioden, har orkat med\r\nungefär det som vi socialdemokrater i valrörelsen\r\nför tre år sedan bedömde som rimligt. Man kan\r\nfråga sig varför jag då står och pratar om detta. Jag\r\ntycker ändå att de löften om andra villkor som\r\nförespeglades idrottsrörelsen under valåret 1991 på\r\nnågot sätt bör tas upp vid en sådan här tidpunkt.\r\nDet är lätt att konstatera att dessa löften inte har\r\ninfriats. Detta bör rimligen leda till en betydande\r\nskepsis inför vad borgerligheten måhända kommer\r\natt ställa i utsikt inför nästa valperiod.</pre><pre>Under den här tiden har idrottsrörelsen arbetat\r\nvidare. Den har förmått att öka sina inkomster,\r\nbl.a. genom lotterier och spel av olika slag, främst\r\ngenom Bingolotto.</pre><pre>Det går att göra en ungefärlig uppskattning av att\r\nidrottsrörelsen i landet omsätter mellan 10 och 12\r\nmiljarder om året. Av detta torde den egna\r\ninsatsen -- som man får in genom medlemsavgifter,\r\nspel, lotterier och andra intäkter -- ligga någonstans\r\nmellan 5 och 7 miljarder. Staten bidrar enligt\r\nregeringens proposition med ungefär 800 miljoner.\r\nLandstingens bidrag ligger på ungefär 100 miljoner.\r\nKommunerna står antagligen för ca 5 miljarder.\r\nDärav torde 3,3 miljarder ligga i anläggningar av\r\nolika slag, i form av investeringar, driftskostnader\r\noch sådant. Samhället står alltså för en väsentlig\r\ndel.</pre><pre>I framtiden kommer säkerligen det allmänna stödet\r\nfortfarande att vara av grundläggande betydelse för\r\nidrottens fortsatta utveckling och verksamhet.</pre><pre>Från socialdemokratisk sida vill vi varna för att göra\r\nidrottsrörelsen alltför beroende av det svenska\r\nfolkets lust till spel och dobbel. Det kan i många\r\nsituationer vara en bräcklig grund att stå på, även\r\nom det tidvis går väldigt bra. Detta hindrar dock\r\ninte att vi vill se bättre möjligheter för\r\nfolkrörelserna, inbegripet idrottsrörelsen, att öka\r\nsina inkomster genom spel och lotterier.</pre><pre>Den lotteriutredning som den socialdemokratiska\r\nregeringen tillsatte lämnade sina förslag till\r\nministern i slutet av år 1992. Utredningen var enig,\r\noch remissinstanserna var också ganska eniga och\r\ngav ett positivt utlåtande över de förslag\r\nutredningen kom med. Nu har det snart gått ett och\r\nett halvt år sedan utredningsresultatet lades fram.\r\nDet lär komma ett regeringsförslag om några dagar,\r\neller hur? Jag ställer frågan samtidigt som jag tittar\r\nlitet grand på Stig Bertilsson.</pre><pre>Det finns en del problem inom idrottsrörelsen i dag.\r\nEtt problem för dagen är att antalet deltagare\r\nsviktar. De förhoppningar som fanns för ett antal år\r\nsedan om att idrottsrörelsens aktiva skulle växa i\r\nstort antal har faktiskt inte infriats. Det är snarare\r\ntvärtom så att deltagandet i olika former av\r\ntävlingar tenderar att minska litet grand.</pre><pre>Det har också varit trögt med jämställdhetsarbetet\r\ninom idrotten. Jag vill referera till den debatt som\r\nvi förde kring ett utskottsbetänkande här i\r\nkammaren förra året. Idrottsrörelsen är emellertid\r\nen självständig folkrörelse som är väl medveten om\r\nsina problem. Jag vill betona att det är en\r\nsjälvständig folkrörelse, och jag vill säga till\r\nElisabeth Persson att det närmast är därför som vi\r\ninte är beredda att ställa upp på den utredning som\r\nVänsterpartiet vill ha. Vi menar nämligen att i\r\nsamhällets umgänge med en självständig\r\nfolkrörelse är det inte rimligt att medverka till att\r\nen utredning kommer till stånd om inte folkrörelsen\r\nsjälv kräver det och vill vara med och delta. Vi har\r\ninte fått några tecken på något sådant.</pre><pre>Från socialdemokratisk sida vill vi inför framtiden\r\nändock betona några saker i idrottspolitiken. Det\r\ngäller betydelsen av det lokala aktivitetsstödet. I\r\nanslutning till det är det väsentligt att det framtida\r\nstödet i stor utsträckning får en sådan utformning\r\natt det just går till det lokala arbetet, särskilt bland\r\nbarn och ungdomar. Det finns också skäl att betona\r\nledarskapets betydelse inom idrottsrörelsen.</pre><pre>Idrottsdebatten har hittills fokuserats på den\r\nstatliga politiken. Vi tycker nog att det är litet\r\nmalplacerat i dag. Av den redogörelse som jag gav\r\nförut framgick att det är det kommunala stödet som\r\när betydelsefullt. Det finns anledning att poängtera\r\nbetydelsen av kommunernas bidrag för\r\nidrottsrörelsen. Det gäller inte minst anläggningar\r\nav olika slag. Det har funnits en tendens till att\r\nkommunerna har velat överföra ansvaret för drift\r\noch skötsel av idrottsanläggningar till\r\nidrottsrörelsen. Det är en väg som vi inte vill avvisa.\r\nMen vi menar bestämt att idrottsorganisationerna\r\ninte på något sätt skall påtvingas ansvaret för\r\nskötsel av och omsorg om anläggningarna. Det bör\r\nvara en praktisk fråga i varje kommun. Efter\r\ndiskussioner och i samförstånd med idrottsrörelsen\r\nskall man komma överens om vad som är bäst.</pre><pre>I vår motion har vi pekat på möjligheterna att\r\ninrätta ROT-projekt på idrottens område. Vid\r\nreparationer och om- och tillbyggnader av\r\nanläggningar skulle man då kunna få del av\r\narbetsmarknadsmedel. Det förslaget behandlas av\r\narbetsmarknadsutskottet, så det är inte aktuellt i\r\nden här debatten. Men det har betydelse för\r\nidrotten.</pre><pre>Jag har betonat att det är viktigt att fortsätta med\r\njämställdhetsarbetet. Jag menar att vi skall avvakta\r\ndet arbete som sker inom idrottsrörelsen. Vi skall\r\ndock noga bevaka hur det genomförs och vilket\r\nresultat det får fram till 1995.</pre><pre>Från socialdemokratisk sida vill vi också betona\r\nidrottens internationella arbete och betydelse. Det\r\ngäller både i förhållande till andra nationer och\r\nvärldsdelar och till alla de människor ifrån andra\r\nländer som finns här i Sverige. Idrotten har således\r\nbetydelse för invandrarna.</pre><pre>Vi vill också betona betydelsen av att goda villkor\r\nskapas för elitidrottare. Det gäller särskilt villkoren\r\nför att kombinera elitidrott och studier. Det här är\r\ninte bara väsentligt för gymnasieskolan utan även\r\npå högskolenivå.</pre><pre>Herr talman! Sammanfattningsvis har jag velat\r\nrikta uppmärksamheten på de löften som de\r\nborgerliga partierna gav inför denna valrörelse. De\r\nhar inte infriats. Jag har också velat ta upp några\r\nproblem inom idrottsrörelsen. Dessutom har jag\r\nvelat visa på några områden inom idrottspolitiken\r\nsom vi socialdemokrater tycker är väsentliga inför\r\nframtiden.</pre><pre>Anf. 149  ELISABETH PERSSON (v)\r\nreplik:</pre><pre>Herr talman! En parlamentarisk utredning kan inte\r\ngöras när det gäller en självständig folkrörelse,\r\npåstår Anders Nilsson. Jag undrar var i hela friden\r\nhan har fått det ifrån. Självfallet kan staten göra\r\nsådana utredningar, och det har gjorts i andra\r\nsammanhang. I början av 70-talet gjordes en\r\nidrottsutredning. Det var den utredningen som jag\r\nrefererade till. Det är visserligen 20 år sedan den\r\nutredningen gjordes, men såvitt jag förstår var\r\nidrottsrörelsen lika mycket en folkrörelse då som\r\nden är nu. Då gick det bra. Det är klart att det inte\r\nkan finnas några formella hinder för riksdagen att\r\nbesluta om en parlamentarisk utredning av en\r\nverksamhet som får så betydande ekonomiska\r\nbidrag, som Anders Nilsson själv refererade till.</pre><pre>Jag är litet orolig för att det har gått troll i\r\nparlamentariska utredningar. De är naturligtvis\r\ninte till för att stjälpa idrottsrörelsen eller att på\r\nnågot sätt försöka komma åt den. Det är tvärtom\r\nett sätt att utreda verksamheten.</pre><pre>Jag gav exempel på vad en idrottsutredning borde\r\nta upp. Det är frågor som idrottsrörelsen har\r\narbetat med men inte kunnat lösa. Man kan då få\r\nhjälp med att t.ex. utreda hur man kan förändra\r\nbidragsgivningen så att mål som såväl\r\nidrottsrörelsen i stort som riksdagen är eniga om\r\nskall kunna främjas. Jag vill bara betona att jag\r\ntycker att Anders Nilsson är ute och cyklar -- om\r\nuttrycket tillåts -- när han påstår att riksdagen inte\r\nkan tillsätta en utredning av en självständig\r\nfolkrörelse.</pre><pre>Anf. 150  ANDERS NILSSON (s) replik:</pre><pre>Herr talman! Jag vill tacka Elisabeth Persson för att\r\nhon gav mig ett epitet och påstod att jag är ute och\r\ncyklar. En betydande del av idrottsrörelsens folk är\r\nute och cyklar på olika sätt. Det är bra för hälsan\r\noch från alla möjliga synpunkter. Jag drar gärna en\r\nlans för cykling. Om Elisabeth Persson vill följa\r\nmed på en cykeltur så är hon välkommen att ta\r\nkontakt med mig så att vi kan ordna det.</pre><pre>Herr talman! Jag har inte sagt att det finns formella\r\nsynpunkter på en utredning. Regeringen eller\r\nriksdagen kan naturligtvis besluta om en utredning\r\näven om idrottsrörelsen inte vill det. Jag har talat\r\nom det förståndiga och lämpliga i att göra det. Jag\r\ntycker fortfarande att det varken är förståndigt eller\r\nlämpligt att föranstalta om en stor utredning som\r\nrör en särskild folkrörelse utan att denna stora\r\nfolkrörelse vill ha utredningen. Det är varken\r\nförståndigt eller lämpligt, även om det är formellt\r\nokej. Jag tycker att det är bättre att resonera om\r\nvad som är förståndigt än om vad som är möjligt.</pre><pre>Anf. 151  ELISABETH PERSSON (v)\r\nreplik:</pre><pre>Herr talman! Anders Nilsson har tyvärr inte\r\nreserverat sig mot skrivningarna i kulturutskottets\r\nbetänkande där man påstår att man på formella\r\ngrunder inte kan göra en utredning om inte\r\nidrottsrörelsen vill ha den.</pre><pre>Jag skall inte förlänga debatten, men jag vill påstå\r\natt vi båda naturligtvis vet att det inte finns bara en\r\nenda och odelad idrottsrörelse. Inom\r\nidrottsrörelsen finns det många olika uppfattningar\r\ni olika frågor. Just när det gäller\r\njämställdhetsfrågorna skulle jag vilja påstå att det\r\nfinns mycket uttalade synpunkter från stora delar\r\nav idrottsrörelsen som har uppfattningen att\r\narbetet måste påskyndas. Man skulle också gärna\r\nse en parlamentarisk utredning som skulle kunna\r\nbringa reda i den här frågan.</pre><pre>Det är ju inte så enkelt så att man inom\r\nidrottsrörelsen talar med en röst. Det är självklart\r\natt riksdagen inte kommer att få någon formell\r\nbegäran från styrelsen för Riksidrottsförbundet att\r\nutreda verksamheten. Det skulle inte bli många\r\nutredningar gjorda i det här landet om vi skulle\r\nvänta på att de som företräder verksamheterna som\r\nskall utredas själva skulle begära att de skulle\r\nutföras. Jag hänvisar återigen till jämförelser med\r\nfolkbildningen. Utan att företrädarna själva har\r\nbett om det utreds verksamheten med nästan\r\nperiodiskt återkommande envishet vart femte år.</pre><pre>Anf. 152  STIG BERTILSSON (m):</pre><pre>Herr talman! Till denna första debatt, det sista\r\nriksdagsåret under denna mandatperiod om\r\nidrotten har utskottet lämnat ett stort sett enigt\r\nbetänkande. Det innebär att utskottet föreslår att\r\nidrotten skall få ett statligt stöd på drygt 500\r\nmiljoner kronor under kommande budgetår. Det\r\nstämmer ganska väl med hur det har varit undet de\r\nsenaste åren. Nivån på stödet har legat stilla.</pre><pre>Uskottets betänkande präglas i hög grad av en\r\nsamsyn mellan partierna om idrottsrörelsens\r\nställning och betydelse. Det finns inga delade\r\nmeningar om att aktivt idrottsutövande bidrar till\r\nfriskvård och motion och avhåller från skadlig\r\nverksamhet. Det råder inte heller några delade\r\nmeningar om att elitidrott också är en\r\nunderhållningsfaktor.</pre><pre>Jag tror också att vi har denna samsyn i fråga om de\r\nideellt arbetande ledarnas betydelse för den\r\nsvenska idrottsrörelsen. Det är dessa saker som\r\nsammantaget utgör skälen till att staten ger ett\r\nbetydande stöd till svensk idrott. Det är glädjande\r\natt vi kan vara överens om det. Enigheten mellan\r\nriksdagens partier innebär inte, herr talman, att\r\nden svenska idrottsrörelsen har det helt\r\nbekymmersfritt. Tvärtom! Det finns en hel del\r\nproblem inom idrotten som behöver belysas. Det\r\ngäller inte minst det faktum att idrottsrörelsen i dag\r\nfår finna sig i att framför allt kommunerna befinner\r\nsig i en helt annan ekonomisk situation än den som\r\nrådde under penningkarusellens 80-tal.</pre><pre>I dag sparar kommunerna på alla områden. Det är\r\nnaturligtvis fullt rimligt att även idrotts- och\r\nfritidsverksamheten får finna sig i att delta i ett\r\nbesparingsarbete. Idrottsrörelsen skulle inte\r\nframstå som trovärdig om man inte sade ja till\r\nbesparingar i de kommuner som sparar in på\r\nbarnomsorgen, ådlringsvården, skolan osv.</pre><pre>Jag vill gärna framhålla att vi har sett att\r\nidrottsrörelsen tar aktiv del i arbetet. Det ser vi\r\nbl.a. i att man inom föreningslivet tar hand om och\r\ntar ansvar för indrottsanläggningarna i\r\nkommunerna. Jag tror att det är nödvändigt att\r\nidrottsrörelsen är öppen för och tar ett ökat ansvar\r\nför bl.a. anläggningar.</pre><pre>Herr talman! Jag tror också att det är möjligt att\r\nidrottsrörelsen i högre grad kan finansiera sin egen\r\nverksamhet med hjälp av en ökad mängd egna\r\ninsatser. När vi politiker i riksdagen och\r\nkommunerna inte kan dela ut pengar -- det kan vi\r\nsom bekant inte göra i obegränsade mängder -- är\r\ndet väsentligt att i denna situation kunna underlätta\r\nför föreningslivet, och framför allt idrottsrörelsen,\r\natt med egna insatser stödja sin ekonomi. Det är\r\nvår uppgift att förenkla i regelverket och ta bort de\r\nhinder som kan vara besvärliga för föreningar som\r\nvill få in inkomster. Det är fråga om att\r\navbyråkratisera och bl.a. vid övertagande av\r\nanläggningar bidra till att föreningslivet med egna\r\narbetsinsatser kan stärka sin egen ekonomi.</pre><pre>En annan viktig faktor för idrottsrörelsen är att\r\nåterigen öka intäkterna från spel och lotterier.\r\nTraditionellt sett har föreningslivet i Sverige\r\nfinansierat sin verksamhet i betydande grad med\r\nhjälp av spel- och lotteriverksamhet. Vi kunde se\r\nett klart brott i den utvecklingen under 80-talet när\r\nstatens bolag kapade åt sig ökade marknadsandelar\r\npå spel- och lotterimarknaden. Det innebar att\r\nföreningslivet fick det svårare. Detta\r\nkompenserades med bidrag. Som helhet sett blev\r\ndetta ingen vinstlott för föreningslivet, utan\r\nföreningslivet fick se sig bli alltmer\r\nbidragsberoende och i mindre grad själv kunna\r\nhantera intäkterna.</pre><pre>I och med inrättandet av Bingolotto skedde en\r\nförändring. Det var en nödvändig förändring.\r\nBingolotto gav under förra året det svenska\r\nföreningslivet en inkomst på nästan 1 miljard\r\nkronor. Det är fråga om så oerhört mycket pengar\r\natt det knappast går att mäta hur mycket det går att\r\nfå för 1 miljard. Jag kan konstatera att det är pengar\r\nsom har tillförts föreningslivet genom dess egna\r\ninsatser. Detta har skett i ett läge där kommunerna\r\nhar sparat.</pre><pre>Detta är ett bra exempel på att om man sätter vapen\r\noch verktyg i händerna på idrottsrörelsen, klarar de\r\natt finansiera sin verksamhet bl.a. med hjälp av spel\r\noch lotterier.</pre><pre>Bingolotto är emellertid inte den allena\r\nsaliggörande lösningen för svensk idrott. Jag vill\r\ngärna understryka detta. Framför allt behöver\r\nBingolotto kanske ersättas av andra spelformer.\r\nDärför kommer regeringen att under våren -- inom\r\nkort, som ett direkt svar till Anders Nilsson -- att\r\nlägga fram en proposition. I propositionen kommer\r\nförslag att finnas som med utgångspunkt i\r\nLotteriutredningens resultat kommer att ge\r\nföreningslivet möjligheter till kraftigt ökade\r\nintäkter från spel- och lotterimarknaden.</pre><pre>Propositionen förbereds för närvarande inom\r\nCiviloch Finansdepartementen, och den är på väg.</pre><pre>Precis som Anders Nilsson sade tidigare kan det\r\nvara farligt med för mycket inkomster från spel och\r\nlotterier. Man får inte heller glömma att spel och\r\nlotterier är och har varit en inkomstkälla för\r\nidrottsrörelsen. Kompetensen och människorna\r\nfinns där.</pre><pre>Jag är mycket medveten om att de flesta som jobbar\r\ni idrottsföreningar i första hand vill jobba som\r\nledare för ungdomar. Men det finns i varje svensk\r\nidrottsförening människor som faktiskt inte är bäst\r\npå att jobba med ungdomar. De kanske gärna gör\r\nen insats på den administrativa eller ekonomiska\r\nsidan. Den kraften måste tas till vara i en situation\r\ndär samhällets resurser inte är oändliga.</pre><pre>I det här sammanhanget vill jag -- i replikform -- ta\r\nfasta på Anders Nilssons påstående att den\r\nborgerliga oppositionen 1991 lovade mer än vad\r\nsom senare infriades. Jag konstaterar att Anders\r\nNilsson har fel.</pre><pre>Visserligen sade Anders Nilsson att borgarna\r\norkade med det som Socialdemokraterna bedömde\r\nvar rimligt. Det var hyggligt av honom att säga så.\r\nMed detta menar han förmodligen det statliga\r\nanslaget. Men det hör till saken att vi lovade aldrig\r\ni valrörelsen, och har därefter aldrig lovat, något\r\nökat statligt anslag. Vi har varit väl medvetna om\r\nden ekonomiska situationen. Vi har över huvud\r\ntagit inte lovat något som vi inte har kunnat hålla.\r\nVi har hållit fast vid ett oförändrat statligt anslag,\r\noch det har idrottsrörelsen accepterat.</pre><pre>När det gäller spel och lotterier ansåg vi att det var\r\nytterst väsentligt att idrottsrörelsen kunde få ökade\r\nandelar och ökade möjligheter att finansiera sin\r\nverksamhet. Vi sade att vi var beredda att i hög\r\ngrad verka för detta. Vi nämnde bl.a. inkomster\r\nfrån Tipstjänst. Vad som har skett hittills under\r\nmandatperioden är t.ex. införandet av Bingolotto.\r\nDet är förvisso inte någon politikers förtjänst att\r\nBingolotto har införts. Men jag vet inte om Anders\r\nNilsson menar att man inom föreningslivet skall\r\nbortse från den inkomst som varje år kommer från\r\nBingolotto -- som nu sker med hjälp av regelverket.\r\nDet är inte politikernas förtjänst, men det är en ny\r\nspelinkomst, som har kommit föreningslivet till del.</pre><pre>Dessutom är Lotteriutredningen på gång, liksom\r\nföreningslivets övertagande av Tipstjänst, som\r\nAnders Nilsson vet. Avsikten därmed är, som\r\nbekant, att idrotten med egna insatser skall kunna\r\nöka sina intäkter.</pre><pre>Anders Nilsson påstår att vi inte har levt upp till\r\nvåra vallöften, men han har helt fel. Vi har rättat\r\ntill en del av avarterna i skatteomläggningen 1991.\r\nDet gäller bl.a. momsen som infördes på\r\ntillhandahållande av lokaler, som vi har tagit bort\r\nunder detta riksmöte. Vidare har momsen sänkts\r\npå resor och annat som idrotten utnyttjar.\r\nIdrottsrörelsen har själv beräknat att man har\r\ntjänat tiotals miljoner kronor på det.</pre><pre>Herr talman! Det här anförandet blir litet längre än\r\nberäknat, men det beror på att jag inte fick\r\nmöjlighet att replikera när utskottets skrivning\r\nangreps av Elisabeth Persson. Jag var alltså tvungen\r\natt ta upp det nu.</pre><pre>Med anledning av att Elisabeth Persson tar upp en\r\njämställdhetsdebatt vill jag konstatera att det\r\negentligen inte finns fog för att i dag tillsätta en\r\nutredning med kvinnoprofil, som hon efterlyser. Vi\r\npolitiker skall naturligtvis ställa krav på att idrotten\r\nutvecklar sig också i fråga om jämställdhet, men det\r\ngör den.</pre><pre>Elisabeth Persson säger att idrotten ligger efter i\r\nutvecklingen. Jag vill då fråga: Vad ligger den\r\nefter? Jämfört med andra länder och med andra\r\nföreteelser är idrotten på god väg. Det är\r\nanledningen till att jag tycker att vi kan avvakta\r\nriksidrottsmötet 1995, då riksidrottsrörelsen\r\nkommer att utvärdera den jämställdhetsplan som\r\nantogs 1989. Det är en jämställdhetsplan som går\r\nut på ökad kvinnlig representation i valberedningar\r\noch styrelser. Där har man kommit en god bit på\r\nväg. Jag kan försäkra Elisabeth Persson att jag,\r\nliksom hon, studerar och följer detta noggrant.\r\nMen det skulle vara anmärkningsvärt om vi gick in\r\nsamtidigt som målmedvetna aktiviteter pågår inom\r\nidrotten.</pre><pre>Elisabeth Persson säger att en idrottsutredning kan\r\ngöras i vilket fall som helst. Det är möjligt, men vi\r\nskall komma ihåg att Riksidrottsförbundet är satt i\r\nmyndighets ställe att sköta riksidrottens\r\nangelägenheter i vårt land. Det är vår uppgift att\r\nbevaka och noggrant följa det arbetet, och det gör\r\nvi. Men vi vill inte göra en utredning just nu på det\r\nhär området, eller på något annat område, och det\r\när ett uttryck för att vi tycker att det finns anledning\r\natt notera att Riksidrottsförbundet jobbar aktivt\r\nmed dessa frågor.</pre><pre>Med detta, herr talman, vill jag yrka bifall till\r\nkulturutskottets hemställan och avslag på\r\nreservationen från Vänsterpartiet.</pre><pre>Anf. 153  FÖRSTE VICE TALMANNEN:</pre><pre>Den ärade talaren begärde ordet för 6 minuter och\r\nhar hållit på i 13 minuter.</pre><pre>Anf. 154  ELISABETH PERSSON (v)\r\nreplik:</pre><pre>Herr talman! Stig Bertilsson är uppenbarligen\r\ndåligt informerad. Jag skall gärna sända över\r\npapper till honom från idrottsrörelsen själv som\r\nvisar dels hur man arbetar med att försöka förbättra\r\njämställdheten, dels att man inte kommer att nå de\r\negna uppställda målen. Detta visar mycket tydligt\r\natt jämställdhetsarbetet fortskrider på mycket olika\r\nsätt inom olika specialförbund. En del tål dess värre\r\ninte en jämförelse med någonting annat än\r\nmöjligen näringslivets bolagsstyrelser, där\r\nkvinnorepresentationen som bekant är fullständigt\r\nurusel.</pre><pre>Riksidrottsförbundet har självt ställt upp mål för\r\nsitt jämställdhetsarbete. Man arbetar frenetiskt\r\nmed detta. Jag vill påstå att Riksidrottsförbundet\r\noftast gör ett mycket bra jobb, men just\r\njämställdhetsarbetet klarar man inte av.</pre><pre>Stig Bertilsson säger att vi inte skall göra några\r\nutredningar på vare sig det här området eller något\r\nannat område. Det förstår jag inte. Riksdagen har\r\nbeslutat om en rad utredningar -- jag har hänvisat\r\ntill folkbildningen, kulturområdet, presstöd osv.\r\nOm riksdagen begär en utredning är det inte en\r\nanklagelse mot Riksidrottsförbundet för att det har\r\nmisslyckats, utan det är tvärtom ett sätt att stärka\r\ndet progressiva arbete som försiggår inom\r\nRiksidrottsförbundet.</pre><pre>Anf. 155  STIG BERTILSSON (m) replik:</pre><pre>Herr talman! Jag är inte alls dåligt påläst. Jag\r\nupprepar min fråga: Är idrottsrörelsen sämre än\r\nandra institutioner och organisationer,\r\ninternationellt eller nationellt?</pre><pre>Jag har uppfattningen att idrottsrörelsen bedriver\r\nett mycket ambitiöst arbete i den här frågan. Jag vet\r\ninte om man kommer att lyckas i sina föresatser,\r\nmen det skall utvärderas på riksidrottsmötet 1995.\r\nMan har sagt att till dess skall minst 40 % av\r\nstyrelseledamöterna i idrottens organisationer och\r\n50 % i valberedningarna vara kvinnor. Det är en\r\nmålsättning som vi måste ha respekt för.</pre><pre>Jag är inte i dag beredd att säga att\r\nRiksidrottsförbundet sköter det här på ett sådant\r\nsätt att det finns anledning för oss att ta ett initiativ\r\nunder pågående arbete.</pre><pre>Jag sade inte att det inte skall göras utredningar på\r\nnågot område. Vad jag sade var att det på idrottens\r\nområde för närvarande inte finns något behov av att\r\ngå in med den av Elisabeth Persson föreslagna\r\nutredningen eller med någon annan utredning.</pre><pre>Anf. 156  ELISABETH PERSSON (v)\r\nreplik:</pre><pre>Herr talman! Stig Bertilsson frågade om idrotten\r\nvar sämre än andra. Jag upprepar för fjärde gången\r\natt idrottsrörelsens jämställdhetsarbete är dåligt\r\njämfört med dess egna mål. Jag skulle kunna\r\nupprepa mer av vad jag sade i mitt anförande, men\r\njag vill inte förlänga debatten. Jag hänvisar till\r\nprotokollet.</pre><pre>När det gäller exempelvis TV-sportens referat av\r\nkvinnlig respektive manlig idrott, visar det sig att\r\n6 % av sändningstiden ägnas åt idrottande kvinnor.\r\nJag tycker inte att det är så bra. Jämfört med\r\nmycket annat kanske det inte är så dåligt, men\r\nidrottsrörelsen har över huvud taget bättre\r\nambitioner med sin verksamhet.</pre><pre>Många kvinnor som arbetar med de här frågorna\r\ninom idrottsrörelsen vet att det är ganska svårt att\r\nfå gehör för specifikt kvinnliga frågor. Mycket\r\nbehöver göras, exempelvis när det gäller kvinnliga\r\nledare, kvinnliga förebilder osv. Visst jobbar man\r\nmed detta och satsar mycket, men arbetet går dess\r\nvärre inte i den takt som är önskvärd.</pre><pre>Jag vill slutligen bara säga att det självklart inte är\r\nså enkelt att en idrottsutredning bara skall handla\r\nom detta. Det finns många andra angelägna frågor\r\ninom idrotten som behöver utredas, kanske bl.a.\r\ndet kommunala stödet, som riskerar att urholkas\r\nunder en lågkonjunktur, och vad som kan göras i\r\nstället. Man kan t.ex. utreda möjligheten för\r\nidrottsrörelsen att själv ta ansvar för\r\nidrottsanläggningar osv.</pre><pre>Anf. 157  STIG BERTILSSON (m) replik:</pre><pre>Herr talman! Om det skulle vara en belastning för\r\nidrotten att rörelsen har satt upp höga mål för sina\r\njämställdhetsinsatser och att det skulle anföras som\r\nett argument för en idrottsutredning blir jag något\r\nförvånad. Om man dessutom skulle ange TV-\r\nsportens bevakning som någonting som\r\nriksidrottsrörelsen skulle ha möjlighet att\r\nbestämma över blir jag ännu mer förvånad.</pre><pre>Jag konstaterar återigen att det har skett mycket på\r\njämställdhetsområdet inom idrotten. Den svenska\r\nidrottsrörelsen hör till de allra bästa vid en\r\ninternationell jämförelse. Det betyder inte att vi\r\nskall vara nöjda, men det betyder att vi kan låta\r\nidrotten få möjlighet att redovisa hur långt man har\r\nkommit i det utredningsarbete som pågår.</pre><pre>Anf. 158  ANDERS NILSSON (s):</pre><pre>Herr talman! Jag vill kommentera det som Stig\r\nBertilsson sade om vad som hände i valrörelsen\r\n1991. I mitt anförande var jag noga med att lägga\r\nfram min syn, på det sättet att jag beskrev de\r\nborgerliga partiernas agerande så att de var med om\r\natt skruva upp förväntningarna inom\r\nidrottsrörelsen i fråga om betydligt förbättrade\r\nvillkor för idrottsrörelsen med en borgerlig\r\nregering. De förväntningarna har icke på något sätt\r\ninfriats. Jag skall illustrera detta med ett exempel.</pre><pre>I valrörelsen 1991 figurerade i debatten en förening\r\nsom heter Otterbäckens bandyklubb och som\r\nkommer från mitt län. Det var intervjuer och allt\r\nmöjligt i tidningarna och i TV. Det påvisades då att\r\nskattereformen innebar att engergin blev\r\nmomspliktig. Otterbäckens bandyklubb har en\r\negen bandybana, som de fryser under ett antal\r\nmånader på vintern, och det går åt en förfärlig\r\nmassa energi för detta. Energin blev alltså dyrare,\r\noch det rör sig om mycket pengar för en sådan här\r\nförening. Jag är övertygad om att den här\r\nbandyklubben hade den uppfattningen -- med rätta\r\neller inte -- att en borgerlig regering skulle rätta till\r\ndet här.</pre><pre>Jag var ute på en liten turné förra hösten bland\r\nidrottsföreningar i Skaraborgs kommuner, och jag\r\nvar bl.a. på besök hos Otterbäckens bandyklubb.\r\nJag mötte där en ordförande och en kassör som\r\nmed förvåning noterade i sin bokföring att\r\nkostnaderna för energin var lika stora, om inte\r\nstörre än de varit tidigare, och att momsen var kvar.</pre><pre>Detta illustrerar hur idrottsrörelsen efter\r\nvalrörelsen 1991 hade förväntningar, som sedan\r\nkom på skam. Jag tycker att det är väsentligt att\r\nlyfta fram detta i den här debatten.</pre><pre>Jag glömde tidigare att yrka bifall till utskottets\r\nhemställan, herr talman, men jag ber att få göra det\r\nnu.</pre><pre>Anf. 159  STIG BERTILSSON (m) replik:</pre><pre>Herr talman! Jag hade faktiskt tänkt be Anders\r\nNilsson att precisera vilka vallöften han menade att\r\nvi inte hade levt upp till. Han säger nu att vi hade\r\nbyggt upp förväntningar, som vi sedan inte har\r\nkunnat leva upp till.</pre><pre>Jag konstaterar att vi i momsfrågan har rättat till de\r\nindifferenser som fanns. Tillhandahållande av vissa\r\nlokaler var momsbelagt, men det är det inte längre.\r\nDäremot har idrottsrörelsen själv sagt att den inte\r\nvill ha någon särbehandling i momsfrågan. Detta\r\nhar diskuterats väldigt mycket. Om man skulle lösa\r\nde problem som Anders Nilsson nu talar om, hade\r\ndet förutsatt en särbehandling.</pre><pre>Anf. 160  ANDERS NILSSON (s) replik:</pre><pre>Herr talman! Då var det mycket underligt att den\r\nhär frågan fick så stora proportioner 1991. Jag har\r\nnog den uppfattningen att det har gått därhän att\r\ndet har visat sig vara svårt. I vår bedömning av\r\nidrottspolitiken 1991 tog vi hänsyn till att det från\r\nsamhällsekonomiska och andra synpunkter var\r\nsvårt att göra någonting. Det stod vi för. Vi kan nu,\r\nutan att darra på rösten, säga att den idrottspolitik\r\nsom vi var med om att beskriva 1991 kan vi stå för\r\näven i dag.</pre><pre>Anf. 161  STIG BERTILSSON (m) replik:</pre><pre>Herr talman! Jag behöver inte heller darra på\r\nrösten när jag konstaterar att jag kan stå för det vi\r\nlovade 1991. Skillnaden är den att vi har haft\r\nregeringsansvaret sedan dess. Den nya regeringen\r\ntillsatte en momsutredning för att se över\r\neffekterna. Den momsutredningen fick av\r\nriksidrottsstyrelsen beskedet att man inte ville ha\r\nnågon särbehandling i momsfrågan. Därför har de\r\nproblem som Anders Nilsson talar om inte kunnat\r\nlösas på det sätt som han själv önskar. Däremot har\r\nOtterbäcken fått andra möjligheter att skapa\r\nintäkter genom nya spelformer och nya\r\nintäktsmöjligheter. Men från idrottens sida har man\r\nsagt nej till momsuppläggningen.</pre><pre>Anf. 162  PETER KLING (nyd):</pre><pre>Herr talman! Jag kunde inte låta bli att lägga mig i\r\nden här debatten. Det är ganska fascinerande att\r\nhöra resonemanget i den här kammaren. Det talas\r\nom att Bingolotto har kommit till och skapat många\r\nintäkter till idrotten. Det tycker jag är mycket bra.</pre><pre>Samtidigt erkänner man från vissa håll att man inte\r\nhar gjort någonting för att Bingolotto skulle\r\nkomma till. Men tänk nu noga efter vad vi håller på\r\nmed i den här kammaren! Vi gör nästan allt som\r\nstår i vår makt för att stoppa Bingolotto. Hur\r\nmånga gånger har Bingolotto blivit fällt i\r\nRadionämnden genom att vi har idiotiska lagar om\r\nreklamen som de visar? Det heter att man inte får\r\nsäga si och inte får göra så. Är det fyra eller fem\r\ngånger som programmet har blivit fällt? Med en\r\nsådan lagstiftning försöker vi stoppa Bingolotto,\r\nsamtidigt som vi säger att vi skall stödja idrotten.\r\nVi tycker att det är bra.</pre><pre>Har ni tänkt på vad vi håller på med i den här\r\nkammaren? Är detta inte att tala med kluven\r\ntunga? Se bara på AB Trav och Galopp. De\r\nsponsrar Olympiatrav och genom Olympiatrav\r\nsponsrar de idrotten. De sponsrar ridsport. Vad gör\r\nvi? Jo, vi försöker att strypa deras sponsorer.</pre><pre>På Axevalla Travbana har man reklam på\r\ninnerplan. Vad händer när det är V65- och V75-\r\ntävlingar som skall sändas i TV? Då måste de täcka\r\növer reklamen. Vi säger att det är bra att det finns\r\ninitiativtagare som Bingolotto som sponsrar\r\nidrotten samtidigt som vi gör allt som står i vår makt\r\nför att stoppa detta. Vi måste vara realistiska.</pre><pre>Anf. 163  STIG BERTILSSON (m):</pre><pre>Herr talman! Peter Klings anförande är minst sagt\r\nabsurt. Påståendet att vi gör saker och ting för att\r\nförsöka stoppa Bingolotto är fullständigt orimligt.\r\nDet skulle vara intressant att höra vad Peter Kling\r\nkonkret menar med det.</pre><pre>Uppenbarligen menar han att man har beivrat de\r\nåtgärder som Bingolotto har vidtagit i strid med\r\ngällande lagstiftnig och förordningar. Men då är det\r\nupp till Peter Kling att börja med att själv föreslå\r\nförändringar i de reglerna. Dessutom drivs\r\nBingolotto under nuvarande villkor -- och detta vill\r\njag att Peter Kling skall veta -- tack vare särskilda\r\nregeringsbeslut som bl.a. medger de penningvinster\r\noch de vinst- och dragningssystem som man i dag\r\nanvänder sig av. Det har inte tillkommit av en\r\nslump utan genom en medveten åtgärd från\r\nregeringen.</pre><pre>Anf. 164  PETER KLING (nyd):</pre><pre>Herr talman! När jag gick upp och kritiserade detta\r\ntrodde jag faktiskt att Stig Bertilsson förstod att vi\r\nmåste ändra lagstiftningen beträffande reklamen.\r\nAnnars satsar ingen på detta. Det finns ingen\r\nindustri eller företagsverksamhet som satsar på den\r\ntypen av reklamåtgärder i svensk TV, genom t.ex.\r\ntravet som jag talade om. De lägger ned den\r\nverksamheten. Då kan vi se oss i det blå efter\r\npengarna till idrotten. Det är vad jag menar.</pre><pre>Anf. 165  STIG BERTILSSON (m):</pre><pre>Herr talman! Jag är själv beredd att medverka till\r\natt vi ytterligare kan förbättra de regler som gäller\r\nför bl.a. spelverksamhet i föreningslivets regi i t.ex.\r\ntelevisionen. Men att påstå att vi gör allt som står i\r\nvår makt för att stoppa den när vi faktiskt har gjort\r\nbetydande insatser för att underlätta den, och\r\ndessutom har sett till att de statliga bolagen inte\r\nbedriver konkurrerande verksamhet, visar att Peter\r\nKling är oerhört illa informerad i den här frågan.</pre><pre>Anf. 166  PETER KLING (nyd):</pre><pre>Herr talman! Nej, Stig Bertilsson. Jag hävdar\r\nfortfarande detta. Att Bingolotto skall vara en\r\nverksamhet som stöder idrotten har Stig Bertilsson\r\nsagt ungefär tio gånger i dag i den här debatten. Det\r\ntycker jag också är bra. Men vi har samtidigt en\r\nlagstiftning som sopar undan benen på dess\r\nsponsorer. Det är faktiskt de som i sista ändan\r\nbetalar hela TV4:s verksamhet när det gäller\r\nBingolotto, och hela potten till idrottsrörelsen. Om\r\nvi då har så idiotisk lagstiftning att vi fäller\r\nanonnsörerna måste vi givetvis ändra på den.\r\nDärför tycker jag att man talar med kluven tunga i\r\ndet här fallet.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 18.01 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl.19.00.</pre><pre>28 §  Folkbildning</pre><pre>Föredrogs</pre><pre>kulturutskottets betänkande</pre><pre>1993/94:KrU13 Folkbildning (prop. 1993/94:100\r\ndelvis).</pre><pre>Anf. 167  BERIT OSCARSSON (s):</pre><pre>Herr talman! Det är nu snart tre år sedan som\r\nriksdagen beslöt om målen för folkbildningen och\r\nom ändrade bidragsbestämmelser för denna. Det\r\nvar ett beslut som uttryckte en stark tilltro till\r\nfolkbildningen som en demokratisk kraft och\r\nkunskapsresurs i samhället.</pre><pre>Beslutet innebar bl.a. att en treårig budgetram\r\ninfördes och att bidraget årligen skulle justeras med\r\nhänsyn till den allmänna pris- och\r\nlöneutvecklingen. Det var viktiga förändringar för\r\natt ge folkbildningen nödvändiga ekonomiska\r\nförutsättningar för ett långsiktigt och effektivt\r\nförändringsarbete.</pre><pre>Vad har då skett?</pre><pre>Först kan vi konstatera att den borgerliga\r\nregeringen drastiskt dragit ner det ordinarie\r\nanslaget till folkbildningen.</pre><pre>Någon omfattande utvärdering har inte kunnat\r\ngöras, men regeringen har ändå funnit att den\r\nredovisning av verksamheten som\r\nFolkbildningsrådet lämnat i den fördjupade\r\nanslagsframställningen stämmer väl överens med\r\nsyftena med statsbidragsgivningen. Detta är\r\npositivt.</pre><pre>Regeringen anser också att folkbildningen gjort\r\nbetydande insatser med hjälp av de särskilda medel\r\nsom anvisats av arbetsmarknadspolitiska skäl.\r\nBåde folkhögskolor och studieförbund har visat att\r\nde genom flexibilitet i organisationer och arbetssätt\r\nsnabbt kunnat erbjuda utbildningsaktiviteter som\r\nsamlat ett stort antal deltagare.</pre><pre>Trots detta föreslår regeringen att statsbidraget till\r\nfolkbildningen återigen skall dras ned, nu med 100\r\nmiljoner kronor. Dessutom föreslår regeringen\r\nändrade utbetalningsrutiner, som innebär att\r\nkostnaderna ökar med 25 miljoner kronor för\r\nfolkbildningen. Dess bättre avvisar utskottet detta\r\nförslag.</pre><pre>Tillsammans med de tidigare nedskärningarna\r\nbetyder det här att under den borgerliga\r\nregeringens tid har det ordinarie statsbidraget\r\nsammantaget reducerats med närmare en halv\r\nmiljard kronor. Så gick det alltså med treårsramen,\r\nindexeringen och den långsiktiga stabiliteten.</pre><pre>Visserligen har, efter stora påtryckningar, av\r\narbetsmarknadspolitiska skäl särskilda anslag\r\ntillkommit. Dessa ger en viss kompensation för det\r\nminskade grundanslaget, men trenden är alldeles\r\ntydlig.</pre><pre>Visst finns det förståelse för att, i det\r\nsamhällsekonomiskt ansträngda läge som vi nu\r\nbefinner oss i, alla kostnader noga måste granskas.\r\nMen det är inte en framsynt politik att dra ner på\r\nfolkbildningsanslaget, allra minst i en tid då tron på\r\ndemokratin sviktar, främlingsfientligheten ökar\r\noch samhället behöver aktiva medborgare som är\r\nberedda att ta ett ansvar både för sig själva och för\r\nandra. För sådant är folkbildningen helt oslagbar.</pre><pre>Folkbildningen är en resurs i krissamhället. Vi\r\nmåste därför ta vara på de starka och unika\r\nmöjligheter som finns i svenskt\r\nfolkbildningsarbete. Folkbildningen behöver\r\ndärför ett stöd och får inte tryckas tillbaka, som\r\nregeringen nu föreslår.</pre><pre>Många undersökningar visar att allt fler människor\r\nkänner vanmakt inför möjligheterna att påverka\r\nsamhällsutvecklingen och sin egen livssituation via\r\nde traditionella demokratiska formerna.\r\nMänniskorna söker andra former för påverkan,\r\nmedverkan och delaktighet. Mycket oroande är de\r\nstarkt antidemokratiska stämningar som alltmer\r\nkommer fram i samhället.</pre><pre>I det läget har folkbildningen en given plats. Där\r\nmöter den en av sina utmaningar. Det är en given\r\nförstahandsuppgift för folkbildningen att\r\nexempelvis utnyttja de otaliga och mångskiftande\r\nmötesplatser som den erbjuder. Där kan det\r\ndemokratiska och i vid mening politiska samtalet,\r\ndialogen mellan medborgare och valda\r\nrepresentanter i de politiska församlingarna,\r\nåterupprättas genom olika folkbildningsaktiviteter.\r\nFör detta behövs det ett ökat stöd, ett stöd som inte\r\nminst skall ses som en investering för stärkt\r\ndemokrati.</pre><pre>Folkhögskolor och studieförbund betyder också\r\nmycket för att svenskar och invandrare skall få\r\nkontakt och lära känna varandra. Det är genom\r\npersonliga kontakter som det skapas förståelse och\r\ntolerans.</pre><pre>Folkbildningen och föreningslivet behövs för att\r\nmotverka främlingsfientlighet och rasism.\r\nFolkbildningens nätverk kommer här mycket väl\r\ntill pass. I exempelvis den av ABF initierade\r\nmanifestationen mot rasism och\r\nfrämlingsfientlighet deltog inte mindre än 250\r\norganisationer, studieförbund och företag. De\r\nförband sig genom att skriva på ett upprop att efter\r\negen förmåga arbeta mot främlingsfientlighet och\r\nför ett öppet och tolerant Sverige. Skall ett sådant\r\nengagemang dämpas? Nej, tvärtom, det är sådant\r\nsom skall stödjas.</pre><pre>Studieförbund och/eller folkhögskolor har\r\nomfattande kontakter med organisationer och\r\nmyndigheter och finns i stort sett på alla orter. De\r\nhar en kunnig och engagerad medarbetarkår.\r\nOmfattande utbildningsinsatser kan snabbt\r\norganiseras och genomföras rationellt. En fortsatt\r\nsatsning på folkbildningen säkerställer därför en\r\nanpassning till de snabbt uppkommande och\r\nmångskiftande behoven.</pre><pre>Folkbildningen är överlägsen andra\r\nutbildningsanordnare när det gäller att nå de\r\nkortutbildade grupperna. Folkbildningen är också\r\ndet enda kända redskapet med omfattande och på\r\nbredden mobiliserad beredskap för att komma till\r\nrätta med utbildningsklyftorna -- klyftor som är ett\r\nmått på hur orättfärdigt samhället är.</pre><pre>Folkbildningen har också en uppgift i att ge\r\nungdomar bra möjligheter att skapa mötesplatser\r\noch i att ge dem kunskap om demokratin och dess\r\nspelregler.</pre><pre>Folkbildningen behövs också för de handikappade.\r\nBengt Westerberg har kallat det arbete som\r\nfolkbildningsorganisationerna utför ''en\r\nfolkbildningsgerilla för det glömda Sverige''. Det är\r\nett gott betyg, som folkbildningen kan vara stolt\r\növer. Detta arbete måste få en chans att fortsätta\r\noch utvecklas och skall inte tryckas tillbaka.</pre><pre>Folkbildningens roll i kulturlivet förbises ibland.\r\nFöregående verksamhetsår arrangerades 900 000\r\nkulturprogram med inte mindre än 9,7 miljoner\r\ndeltagare och nästan 600 000 medverkande -- en\r\nmycket imponerande verksamhet.</pre><pre>En viktig verksamhet är också det som bedrivs\r\nkring gamla hantverk, som därmed hålls vid liv. Här\r\nfinns ofta inkörsporten till viktiga samtal, personlig\r\nutveckling och nyskapande. Denna verksamhet är\r\nett instrument för utbyte mellan svensk och annan\r\nkultur, med goda möjligheter att nå invandrare,\r\nhandikappade, arbetslösa eller andra grupper som\r\nlätt hamnar utanför. Det är också en viktig\r\nverksamhet för att bevara kvinnokraft,\r\nkvinnokultur och kvinnotraditioner.</pre><pre>Vi socialdemokrater har föreslagit att riksdagen\r\navvisar regeringens förslag till minskning av\r\nstatsbidraget till folkbildningen med 100 miljoner\r\nkronor. Jag yrkar därför bifall till reservation nr 1.</pre><pre>Vi har även föreslagit att 3 miljoner kronor skall\r\nanvisas för att folkbildningen skall kunna göra\r\nytterligare insatser mot främlingsfientlighet och\r\nrasism. Jag yrkar därför bifall till reservation 2. Jag\r\nyrkar även bifall till reservation 3, där\r\nmedelsanvisningen till Bidrag till folkbildningen tas\r\nupp.</pre><pre>Till sist några ord om Bidrag till\r\nkontakttolkutbildning. Regeringen föreslår av\r\nstatsfinansiella skäl att detta bidrag på 8 miljoner\r\nkronor helt skall slopas. Utskottsmajoriteten har\r\nefter många och ingående diskussioner stannat för\r\natt bidraget skall finnas kvar men har reducerat\r\nbidraget till 4 miljoner kronor. Vi socialdemokrater\r\nanser att bidraget skall vara 8 miljoner kronor.</pre><pre>Det finns motioner som helt går mot förslaget att\r\nta bort detta bidrag. Så gott som all grundläggande\r\ntolkutbildning i invandrarspråk, med undantag av\r\nuniversitetskurserna som har begränsad\r\nomfattning, skulle försvinna. En rad skrivelser har\r\nockså inkommit där man protesterar och framhåller\r\nbetydelsen av att bidraget får finnas kvar.</pre><pre>Statens invandrarverk, som utskottet har hört,\r\nanser att den verksamhet som folkhögskolor och\r\nstudieförbund bedriver när det gäller\r\nkontakttolkutbildningen är av stort värde.\r\nVerksamheten är flexibel och väl fungerande.</pre><pre>Tolkar måste finnas. Hur skall vi annars få till stånd\r\nen väl fungerande och rättssäker\r\nflyktingmottagning med en jämlik situation för\r\nflyktingar och invandrare i deras förhållande till\r\nmyndigheter och samhället i övrigt?</pre><pre>Jag yrkar därför bifall till reservation nr 5.</pre><pre>Anf. 168  ELISABETH PERSSON (v):</pre><pre>Herr talman! Även den här debatten om\r\nfolkbildningen torde vara denna mandatperiods\r\nsista, precis som debatten i ärendet om idrotten.\r\nNär ämnet nästa gång kommer upp här i riksdagen\r\nkommer i alla fall inte jag att föra Vänsterpartiets\r\ntalan. Jag tillåter mig därför att göra en kort\r\nsummering av vad som hänt folkbildningen den här\r\nriksdagsperioden.</pre><pre>På anslagssidan har regeringen minskat det\r\nordinarie folkbildningsanslaget med i runda tal en\r\nhalv miljard kronor. Riksdagen har kompenserat\r\ndetta med ett slags krisanslag, främst för att\r\nanordna kurser för arbetslösa.</pre><pre>Därmed har visserligen folkbildningen ökat sin\r\nverksamhet, mätt i elevveckor, men det har också\r\ninneburit ökad administration, ökad osäkerhet,\r\nvissa bekymmer med den ordinarie verksamheten,\r\nosäkra anställningsförhållanden för många lärare\r\noch dåligt med resurser för pedagogiskt förnyelse-\r\noch utvecklingsarbete. Folkbildningens synnerligen\r\nangelägna och viktiga uppgift som\r\nvuxenutbildningsanordnare när det gäller att ge\r\nvuxna grundskole- och gymnasiekompetens\r\nriskerar att komma i bakgrunden för den\r\ntillfälliga -- med frågetecken -- uppgiften att ordna\r\nkurser för arbetslösa.</pre><pre>Få nya folkhögskolor har kunnat starta trots att\r\nflera ansökningar ligger hos Folkbildningsrådet.\r\nUnder perioden har också 1981 års beslut om\r\ntreårsbudgetering definitivt skjutits i sank.</pre><pre>Vänsterpartiet har svårt att se några som helst\r\nfördelar med det här sättet att anslå statsbidrag till\r\nfolkbildningen. Det kan knappast ha med det\r\nstatsfinansiella läget att göra, för det blir inte\r\nbilligare för statskassan. Och det blir inte bättre för\r\nfolkhögskolorna och studieförbunden.</pre><pre>När därför regeringen även för nästa budgetår\r\nföreslår nya nedskärningar av det ordinarie\r\nstatsbidraget och samtidigt anmäler i\r\nbudgetpropositionen att man ämnar återkomma i\r\nkompletteringspropositionen med förslag om\r\nytterligare statsbidrag -- dvs. krispengar -- är det\r\nsvårt att inte se det som uttryck för regeringens\r\ntotala okunnighet om och ointresse för\r\nfolkbildningens och vuxenutbildningens\r\nverksamhet.</pre><pre>En jämn nivå i anslagsgivningen ger möjligheter att\r\nplanera långsiktigt och sparar resurser. I stället för\r\natt lägga mycket tid och kraft på administration och\r\nhela året arbeta med elev- och\r\npersonalrekrytering -- för att i sista stund kanske få\r\ninställa kurser på grund av brist på medel -- skulle\r\nfolkbildningen kunna använda resurserna mycket\r\nmer konstruktivt.</pre><pre>Herr talman! Jag tycker att det är anmärkningsvärt\r\natt kulturutskottets majoritet godkänner att\r\nregeringen utan att tala om några summor avser att\r\nåterkomma med pengar i\r\nkompletteringspropositionen, alltså bara skjuta\r\nupp beslutet, särskilt som man har erfarenhet av\r\ninom kulturutskottet, tror jag i alla fall, vilken\r\nosäkerhet och administrativ oreda det skapar för\r\nsåväl folkhögskolorna som studieförbunden.</pre><pre>Vänsterpartiet anser alltså att resurserna för\r\nbudgetåret 1994/95 måste behandlas och anvisas\r\nsamlat.</pre><pre>Herr talman! Utbildningsministern talar ofta om\r\nvårt lands behov av väl utbildade och högt\r\nkompetenta människor. Också Vänsterpartiet\r\nanser att detta är synnerligen viktigt. Men till\r\nskillnad från utbildningsministern anser vi att det är\r\nnödvändigt med höga ambitioner när det gäller att\r\nge alla människor möjlighet att skaffa sig en god\r\nkunskaps- och utbildningsnivå. Här har\r\nfolkbildningen och främst folkhögskolorna en\r\nviktig roll.</pre><pre>I såväl budgetpropositionen som utskottets\r\nbetänkande konstateras folkbildningens stora\r\nbetydelse. Berit Oscarsson har talat om det, så jag\r\nskall fatta mig ganska kort om den saken. Man talar\r\nom ''verksamhet vars syfte är att göra det möjligt\r\nför människor att påverka sin livssituation och\r\nskapa engagemang att delta i\r\nsamhällsutvecklingen'', för att ta ett exempel.</pre><pre>Vi tycks vara väl överens om folkbildningens\r\nförmåga och viktiga uppgift, men jag tycker att\r\nförslaget till budgetförfarande talar mot det bättre\r\nvetande som kommer till uttryck såväl i\r\npropositionen som i utbildningsutskottets\r\nbetänkande.</pre><pre>Inget tyder på att behovet av utbildningsplatser för\r\nprioriterade grupper -- korttidsutbildade,\r\ninvandrare och handikappade -- kommer att\r\nminska. Inte heller tyder något på att antalet\r\narbetslösa skulle minska så drastiskt att\r\nkursverksamheten för arbetslösa lätt skulle kunna\r\nskäras ner för nästa budgetår.</pre><pre>Herr talman! Samhället garanterar i dag\r\ngymnasieutbildning åt alla ungdomar under 20 år.\r\nSamtidigt saknar ca 800 000 svenskar\r\ngrundskolekompetens, och betydligt fler saknar\r\ngymnasiekompetens. För dessa finns inga\r\ngarantier.</pre><pre>Både ur rättvisesynpunkt och med tanke på såväl\r\nnutida som framtida behov av väl utbildade\r\nmänniskor bör korttidsutbildade vuxna ha\r\nmöjlighet att skaffa sig grundskole- och\r\ngymnasiekompetens.</pre><pre>I flera med Sverige jämförbara länder har en större\r\nandel av arbetskraften gymnasieutbildning än i vårt\r\nland. Skall vi kunna konkurrera med dessa lander,\r\när det viktigt att den allmänna kunskapsnivån höjs.</pre><pre>Många människor som varit ute i arbetslivet ett\r\nantal år har inte varit i kontakt med studier på\r\nlänge. En del bär på negativa erfarenheter från\r\nskoltiden och har ett svagt självförtroende och dålig\r\ntilltro till den egna förmågan att tillägna sig studier.\r\nSamtidigt gör omstruktureringen av arbetslivet det\r\nallt vanligare att man behöver förnya sin utbildning\r\nför att kunna byta arbete. Många saknar dock\r\ntillräcklig allmän kompetens för detta och behöver\r\nförst studera på grundskoleeller gymnasienivå.</pre><pre>Vinsterna för samhället med en allmän höjning av\r\nbaskunskaper och kompetensnivå hos många\r\nmänniskor är uppenbara. En vuxenutbildning kan\r\ndessutom frigöra dolda resurser hos personer som\r\naldrig tilltrott sig själva någon studieförmåga och få\r\ndem att söka sig vidare till yrkesutbildning eller\r\nhögskolestudier.</pre><pre>Därför anser Vänsterpartiet att det på sikt bör\r\ninföras en vuxenstudiegaranti för grundutbildning,\r\nmotsvarande treårigt gymnasium, för alla\r\nmänniskor. Som ett steg mot en sådan\r\nutbildningsgaranti för vuxna som saknar\r\ngrundskole- eller gymnasiekompetens måste\r\nantalet utbildningsplatser inom folkhögskolan öka.</pre><pre>Vänsterpartiet vill inte vara med i något dubbelspel\r\nkring folkbildningsanslaget. Vi kan inte se några\r\npoänger med att först ta beslut som handlar om\r\nnedskärningar på 100 miljoner av den ordinarie\r\nverksamheten och sedan eventuellt komma tillbaka\r\nmed s.k. krispengar.</pre><pre>Därför föreslår vi i vår motion att statsbidraget till\r\nfolkbildningen utgår med 650 miljoner kronor\r\nutöver regeringens förslag. I det anslaget ryms såväl\r\nkrispengar för arbetslöshetskurser som resurser för\r\nden ordinarie vuxenutbildningsverksamheten.</pre><pre>Jag yrkar bifall till motion Kr411, yrkande 3.</pre><pre>Innan jag tar upp frågan om\r\nkontakttolkutbildningen skulle jag vilja beklaga att\r\njag inte ser Stig Bertilsson här. Om han hade varit\r\nhär hade jag kunnat hänvisa till s. 7 i betänkandet.\r\nDär skriver regeringen och utskottsmajoriteten att\r\nman tänker tillsätta en utredning inom kort.\r\nUppgifterna blir att planera och låta genomföra en\r\nkvalitativ utvärdering av folkbildningen.</pre><pre>Ni som var med i föregående debatt och hörde\r\ndiskussionen om möjligheterna att tillsätta en\r\nparlamentarisk utredning om idrotten kan ha detta\r\ni minnet. Jag påpekade då att folkbildningen med\r\nregelbundenhet utreds åtminstone vart femte år.\r\nHär kommer det slutgiltiga beviset för att så är\r\nfallet. Det går alltså alldeles utmärkt att kvalitativt\r\nutvärdera denna verksamhet. Jag tror att det även\r\ngäller idrotten. Jag beklagar att Stig Bertilsson bara\r\nkommer till kulturutskottet när det gäller\r\nidrottsfrågor.</pre><pre>Slutligen, herr talman, skulle jag vilja säga ett par\r\nord om kontakttolkutbildningen. Vi vet att det har\r\nföreslagits att meddelstilldelningen till\r\nkontakttolkutbildningen skall upphöra i ett slag.\r\nKonsekvenserna av ett sådant beslut skulle bli att i\r\nstort sett all grundläggande tolkutbildning i\r\ninvandrarspråk skulle utplånas. Undantaget skulle\r\nvara universitetskurserna, som bedrivs på ett\r\nbegränsat antal språk och med ett begränsat antal\r\ndeltagare.</pre><pre>För Vänsterpartiet är det här helt oacceptabelt. En\r\nutbildning som fungerar bra och som är av\r\novärderlig vikt för enskilda individer kan inte\r\nläggas ned. Regeringen föreslår att utbildningen\r\nskall läggas ned av statsfinansiella skäl. De summor\r\nde gäller är närmast försumbara i sammanhanget.</pre><pre>En nedläggning kommer bara att leda till fördyrad\r\nhandläggning av asylärenden och liknande.\r\nKontaktsvårigheterna mellan flyktingar och\r\nsvenska myndigheter är betydande. Vi anser att det\r\nutifrån demokratisk och humanitär synpunkt är av\r\nutomordentlig vikt att kommunikationerna mellan\r\nmyndigheterna och flyktingar underlättas.\r\nDessutom torde en god kommunikation vara\r\nekonomiskt berättigad, eftersom den minimerar\r\nmissförstånd, felbedömningar och utdragna\r\nutredningsprocesser.</pre><pre>Dessutom är det ju så, herr talman, att samhällets\r\nansvar för att ge tolkservice är preciserat i lagar och\r\nförordningar. Även efter många år i landet har de\r\nflesta invandrare i vissa sammanhang stort behov av\r\ntolkservice. Det gäller främst vid\r\nmyndighetskontakter, läkarbesök och liknande.</pre><pre>Utskottsmajoriteten har som väl är lyssnat på den\r\nkritik som kommit bl.a. från Vänsterpartiet. Man\r\nhar enats om att bara ''slakta''\r\nkontakttolkutbildningen till hälften. Vi anser inte\r\natt det finns skäl ens för en halvering utan menar att\r\nverksamheten är viktig och att den skall bibehållas\r\noförändrad. Vi vill anvisa 8 474 000 kronor till\r\nkontakttolkutbildning för nästa budgetår.</pre><pre>Jag yrkar alltså bifall till motion Kr411, yrkande 4.</pre><pre>Anf. 169  CARL-JOHAN WILSON (fp):</pre><pre>Värderade talman! Det är lätt att instämma i Berit\r\nOscarssons beskrivning av\r\nfolkbildningsorganisationerna och av\r\nfolkbildningens betydelse för svensk demokrati och\r\nkulturbevarande. Jag anser mig höra till den\r\nfolkbildningsgerilla som Berit Oscarsson i citat\r\nefter Bengt Westerberg kallade folkbildningens\r\nvänner för.</pre><pre>Berit Oscarsson kritiserar regeringen för att\r\nstatsbidragen till folkbildningen inte har justerats\r\nmed anledning av kostnadsutvecklingen. Under\r\nåtskilliga år med socialdemokratiska regeringar har\r\nvi sagt på samma sätt: Just folkbildningen har inte\r\nfått del av den uppräkning efter\r\nkostnadsutvecklingen som andra\r\nutbildningsorganisationer har fått.</pre><pre>Svaret har då varit att det är den ekonomiska\r\nsituationen som har gjort att det blivit så. Berit\r\nOscarsson vet att det är det svaret man kan lämna\r\nnu också. Jag gläder mig åt att hon visar en viss\r\nförståelse för den svåra ekonomiska situationen när\r\nhon utnyttjar tiden till att kritisera.</pre><pre>Genom extra statsbidrag under detta budgetår har\r\nfolkhögskolor och studieförbund kunnat göra\r\nmycket goda insatser för att lindra arbetslösheten.\r\nVi räknar med att samma insatser kan komma\r\nunder nästa budgetår.</pre><pre>Värderade talman! Jag yrkar bifall till hemställan i\r\nkulturutskottets betänkande nr 13.</pre><pre>Anf. 170  BERIT OSCARSSON (s) replik:</pre><pre>Herr talman! Visst är Carl-Johan Wilson en\r\nfolkbildningsvän. Även jag tillhör den gerillan. Jag\r\nvill ändå påpeka att det inte är några små\r\nneddragningar som regeringen har gjort under de\r\ntre senaste åren.</pre><pre>Första året efter det att man infört nya\r\nbidragsbestämmelser, årlig justering och\r\nbudgetram på tre år började man föreslå en\r\nneddragning av det ordinarie anslaget på hela 300\r\nmiljoner kronor. Carl-Johan Wilson minns mycket\r\nväl den proteststorm som överöste oss\r\nriksdagsledamöter när vi skulle justera regeringens\r\nförslag.</pre><pre>Nu återkommer regeringen med förslag om en\r\nneddragning på ytterligare 100 miljoner. Det\r\ninnebär en minskning av det ordinarie anslaget med\r\n400 miljoner. Dessutom har man vid två tillfällen\r\nföreslagit förändrade utbetalningsregler för\r\nanslaget. Om riksdagen hade antagit båda dessa\r\nförslag hade det inneburit en neddragning av det\r\nordinarie anslaget på ytterligare 50 miljoner\r\nkronor. Det är inga småsummor. Det är en drastisk\r\nnedskärning av de ordinarie medlen.</pre><pre>Vi är övertygade om att det behövs folkutbildning\r\ni en tid av kris. Den behövs, som Elisabeth Persson\r\nsade, kanske nu mer än någonsin. Vi har väl aldrig\r\ntidigare haft en kris som den vi har för närvarande\r\ni ekonomin. Folkbildningen behövs för att aktivera\r\noch utbilda de människor som drabbas av den\r\nekonomiska kris vi befinner oss i. Därför borde\r\nman ha höjt det ordinarie anslaget i stället för att\r\nminska det.</pre><pre>Jag vill fråga Carl-Johan Wilson om vi är överens\r\nom att det ordinarie anslaget drastiskt har minskats\r\nde senaste tre åren.</pre><pre>Anf. 171  CARL-JOHAN WILSON (fp)\r\nreplik:</pre><pre>Värderade talman! Det är inte svårt att vara\r\növerens om det. Drastiska nedskärningar har skett\r\nunder många år då vi egentligen har önskat att\r\nfolkbildningens organisationer skulle få mer.</pre><pre>Det är lätt att tala om att man vill ha mer pengar till\r\nalla verksamheter som kostar pengar -- i synnerhet\r\nom man befinner sig i opposition. Det hör vi\r\ndagligen. Nu är den ekonomiska situationen sådan,\r\natt de som ansvarar för Sveriges ekonomi inte\r\ntillnärmelsevis kan finna besparingsobjekt som är\r\nnog för att rätta till den situation som åtskilliga års\r\nmer eller mindre kritiserbart politiskt styre har\r\nförsatt Sverige i. Vi får räkna med att det blir\r\nbesparingar på alla områden. Hur gärna vi än vill\r\nförbättra läget för folkbildningen har vi nått så långt\r\nsom till besparingar.</pre><pre>Jag kan försäkra Berit Oscarsson och andra att vi är\r\ntillräckligt många riksdagsledamöter som\r\nrepresenterar regeringspartierna och som känner\r\nansvar för folkbildningsfrågorna. Vi skall bevaka\r\nområdet och se till att folkbildningen inte blir så\r\nutarmad som den ekonomiska situationen kanske\r\negentligen borde ge vid handen.</pre><pre>Anf. 172  BERIT OSCARSSON (s) replik:</pre><pre>Herr talman! Jag känner förståelse för att man i\r\nekonomiskt kärva tider behöver göra\r\nneddragningar, men de skall göras på rätta ställen.\r\nJag sade tidigare att folkbildningen inte är det rätta\r\nområdet att göra neddragningar på. Folkbildningen\r\nskulle egentligen behöva påslagningar, och därmed\r\nskulle man också göra en ekonomisk vinst.</pre><pre>Vi socialdemokrater har lagt fram förslag om en\r\nbudget som är bättre än den budget som den\r\nborgerliga regeringen har föreslagit. Vi har\r\nprioriterat folkbildningen högre. Så är\r\nverkligheten, och så är sanningen.</pre><pre>Samhällsekonomiskt tjänar vi ingenting på den här\r\nneddragningen. Utgifterna kommer på andra\r\nkonton. Därför är det fel att dra ner på just\r\nfolkbildningsanslaget.</pre><pre>Anf. 173  CARL-JOHAN WILSON (fp)\r\nreplik:</pre><pre>Värderade talman! Sanningen är ju att vi borde\r\nspara mycket mer på detta område och på alla\r\nandra områden. Det är en framgång för oss som\r\nstöder folkbildningen att besparingarna inte har\r\nblivit större är vad de är.</pre><pre>Anf. 174  HUGO HEGELAND (m):</pre><pre>Herr talman! Jag har fått förtroendet att tala för vår\r\nreservation nr 4 om ändrade utbetalningsrutiner.\r\nDet är nämligen så att det i propositionen föreslås\r\nen besparing på 25 miljoner. Vi står ensamma kvar\r\nför detta förslag.</pre><pre>Jag kan inte undgå att erinra om ett yttrande av\r\nGeorges Clemenceau. Han var ju från år 1917\r\npremiärminister i Frankrike. Han säger på ett\r\nställe: Väck inte den människa som ersatt livet med\r\ndrömmar. Och det gäller bl.a. Carl-Johan Wilson.\r\nHan talade här om hur man skulle spara och spara,\r\noch ändå går de emot denna reservation.</pre><pre>Vi moderater är ensamma om detta att man skall\r\nspara dessa 25 miljoner. Ett av syftena med\r\nstatsbidragsreformen år 1991 var att underlätta för\r\nstudieförbund och folkhögskolor att minska sina\r\nadministrativa kostnader. Därför tycker vi att\r\nstudieförbunden och folkhögskolorna kan ändra\r\nsina rutiner redan kommande budgetår och övergå\r\ntill månadsvis medelshantering, vilket man gjort\r\nunder lång tid beträffande löner.</pre><pre>I dag betalar alltså staten ut pengar i förskott. Vi\r\ntycker att man skall göra det i efterskott. Det har\r\nväckt ett väldigt hallå hos Socialdemokraterna och\r\nVänterpartiet, och även bland våra borgerliga\r\nkolleger. Centerpartiet, Folkpartiet och kds tycker\r\natt det prognostiserade budgetunderskottet om\r\n172,6 miljarder kronor är alldeles för litet, så de vill\r\nöka det med 25 miljoner kronor.</pre><pre>Därför var det helt otroligt att höra Carl-Johan\r\nWilson stå här och patetiskt tala om\r\nnödvändigheten av besparingar. Men det stöder ni\r\ninte. Vi reservanter anser att man mycket väl kan\r\ngöra besparingar. Med nuvarande datarutiner är\r\ndet väl ingen konst att lägga om betalningsrutinerna\r\nså att man kan betala ut månadsvis i stället för\r\nkvartalsvis, osv. Jag yrkar därför naturligtvis bifall\r\ntill reservation 4, avseende mom. 4 i hemställan,\r\nom ändrade utbetalningsrutiner.</pre><pre>Jag vill sluta mitt anförande med ett uttalande av\r\nCharles de Gaulle -- jag är ju svag för fransmän i\r\nolika sammanhang. Han sade nämligen så här:\r\nEftersom en politiker aldrig tror på ett ord av vad\r\nhan säger, blir han perplex när han blir trodd på sitt\r\nord. Jag undrar hur det går med min perplexitet!</pre><pre>Anf. 175  ELISABETH PERSSON (v)\r\nreplik:</pre><pre>Herr talman! Hugo Hegeland berörde en passus i\r\ndetta betänkande som jag gick förbi, och som\r\nhandlade om ytterligare besparingar. Går vårt\r\nförslag om 650 miljoner kronor extra till\r\nfolkbildningen igenom skulle jag kunna tänka mig\r\natt ställa upp på Hugo Hegelands reservation om\r\nändrade betalningsrutiner. Då kan det verkligen bli\r\nfråga om vad ni påstår att det är, nämligen ändrade\r\nbetalningsrutiner.</pre><pre>Precis som Hugo Hegeland själv säger är det inte\r\nfrämst detta som det gäller, utan det är fråga om en\r\nextra besparing på 25 miljoner kronor för\r\nfolkbildningen. Det har egentligen inte ett dugg\r\nmed administrativa rutiner att göra, och det kan\r\ninte ursäktas med att man gör löneutbetalningar en\r\ngång i månaden,</pre><pre>Nu vet inte jag hur mycket en professor i\r\nnationalekonomi vet om praktiskt arbete inom\r\nfolkbildningen. Jag vet ingenting, eller rättare sagt\r\ninte så mycket, om nationalekonomi. Men jag vet\r\nen hel del om hur den ekonomiska situationen är\r\nför folkhögskolor och studieförbund.</pre><pre>Skulle detta förslag gå igenom innebär det att man\r\nfår ytterligare problem med likviditet. Man får helt\r\nenkelt låna pengar litet oftare och betala ränta på\r\ndet. Det skulle i praktiken bli ytterligare utgifter.\r\nDet räcker alltså inte med dessa besparingar på 25\r\nmiljoner.</pre><pre>Jag vill i detta avseende yrka bifall till utskottets\r\nhemställan, och jag motsätter mig därmed dessa\r\nförslag till ytterligare besparingar.</pre><pre>Anf. 176  HUGO HEGELAND (m) replik:</pre><pre>Herr talman! Jag yrkar givetvis avslag på Elisabeth\r\nPerssons bifallsyrkande. Jag skall inte gå in på mina\r\negna personliga betalningsrutiner, men jag kan tala\r\nom att de är mycket goda.</pre><pre>Låt mig erinra om att ett av syftena med\r\nstatsbidragsreformen år 1991 var, som vi också\r\nskriver i vår reservation, att underlätta för\r\nstudieförbund och folkhögskolor att minska sin\r\nadministration. De har faktiskt haft tre år på sig för\r\natt förbereda detta.</pre><pre>Här skyller man på att det skulle vara så otroligt\r\nkomplicerat, osv. Men det tror jag inte ett skvatt\r\npå. Felet är att staten här haft mycket dåliga\r\nfinansrutiner. Det jag har lärt mig som\r\nnationalekonom under många år är att man skall se\r\ntill att ha en bättre ekonomi på sin\r\nfinansförvaltning. Men det är ju inte lätt för t.ex.\r\nBona folkhögskola, som fick hela skolan för bara\r\nen krona.</pre><pre>Anf. 177  ELISABETH PERSSON (v)\r\nreplik:</pre><pre>Herr talman! Jag vill påminna Hugo Hegeland om\r\natt det inte var så väldigt länge sedan som riksdagen\r\nfattade beslut om att man skulle införa\r\ntreårsbudgetering för folkbildningen för att just\r\nöka möjligheterna till långsiktig planering, ett\r\neffektivt resursutnyttjande och för att kunna\r\nminska utgifter för administration, osv.</pre><pre>Jag har inte hört att Hugo Hegeland har protesterat\r\nnär det gällt att skjuta treårsbudgeteringen i sank,\r\ntvärtom. Jag vill alltså påstå att\r\nstatsbidragsgivningen till folkbildningen med den\r\nryckighet den har -- krisanslag, ordinarie anslag och\r\nosäkerhet -- verkligen har bidragit till att fördyra\r\nsaker och ting och till att tvinga fram ytterligare\r\nadministrativt arbete och en massa besvär.</pre><pre>Hade det varit så att Hugo Hegeland verkligen\r\nbekymrat sig om växande administration inom\r\nfolkbildningen, hade Hugo Hegeland varit för en\r\ntreårsbudgetering och varit emot den ryckighet när\r\ndet gäller bidragsgivningen som jag så ingående\r\ntalade om i mitt anförande. Men det har jag inte\r\nmärkt att Hugo Hegeland har varit.</pre><pre>Anf. 178  HUGO HEGELAND (m) replik:</pre><pre>Herr talman! Goethe säger på ett ställe: Djuren\r\nförsöker det omöjliga och lyckas. Han undrar\r\nvarför inte också människorna kan göra samma\r\nsak. Jag ger upp när det gäller att övertyga\r\nElisabeth Persson.</pre><pre>Anf. 179  CARL-JOHAN WILSON (fp):</pre><pre>Värderade talman! Nog har det hänt att jag har\r\ntrott att jag har drömt när jag lyssnat till Hugo\r\nHegeland. I vissa debatter har jag t.o.m. önskat att\r\ndet varit sant.</pre><pre>Det exempel som Hugo Hegeland tog om en\r\nmotion där han och hans grupp är ensamma mot\r\nresten av utskottet är just ett sådant exempel som\r\njag vill använda som bevis för att det i\r\nkulturutskottet finns ledamöter som känner ansvar\r\nför att värna om folkbildningens intressen.</pre><pre>Anf. 180  HUGO HEGELAND (m):</pre><pre>Herr talman! Nu när jag hörde Carl-Johan Wilsons\r\ninlägg kom jag att tänka på hertigen av Devonshire,\r\nsom en gång drömde om att han stod i parlamentet\r\noch höll ett tal, och när han vaknade så gjorde han\r\ndet!</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>29 §  Anslag till Sveriges lantbruksuniversitet,\r\nm.m.</pre><pre>Föredrogs</pre><pre>utbildningsutskottets betänkande</pre><pre>1993/94:UbU5 Anslag till Sveriges\r\nlantbruksuniversitet, m.m. (prop. 1993/94:100\r\ndelvis).</pre><pre>Anf. 181  BO ARVIDSON (m):</pre><pre>Herr talman! I detta betänkande behandlar\r\nutbildningsutskottet regeringens förslag till anslag\r\ntill Sveriges lantbruksuniversitet, m.m. samt ett\r\nantal motioner.</pre><pre>Med undantag för en punkt i betänkandet är\r\nutskottet enigt. Jag ber att få yrka bifall till\r\nhemställan i utskottets betänkande och avslag på\r\nden socialdemokratiska reservationen.</pre><pre>När riksdagen föregående år behandlade anslagen\r\ntill SLU skedde det med anledning av den berörda\r\ndelen av forskningspropositionen. Utskottets\r\nbehandling blev då av naturliga skäl mera utförlig.</pre><pre>Vi i utskottet underströk då SLU:s särställning som\r\nensamt universitet på sitt område och det ansvar för\r\nutbildning och forskning inom hela landet som det\r\nför med sig när det gäller organisation och\r\nlokalisering av verksamheten. I dagens betänkande\r\npåminner utskottet om detta ansvar.</pre><pre>När det gäller den mera produktionsinriktade\r\nförsöksverksamheten framhöll regeringen 1993 att\r\ndenna verksamhet i allt högre grad borde\r\nfinansieras av näringen och på sikt finansieras av\r\nrespektive bransch. Utskottet framhöll det\r\nangelägna i att förändringarna sker på ett sådant\r\nsätt och i sådan takt att värdefulla erfarenheter och\r\ntillgångar tas till vara.</pre><pre>Utskottets uttalande skedde mot bakgrund av att\r\nman erfarit att det centralt inom SLU fanns planer\r\npå mycket snabba förändringar ute i landet. Det\r\nkan nu konstateras dels att näringen på olika håll, i\r\nen som jag ser det konstruktiv dialog med SLU,\r\nåtagit sig att finansiera viss del av den\r\nförsöksverksamhet som nämndes i propositionen,\r\ndels att förändringarna fått ske i en mera\r\nbalanserad omfattning och takt.</pre><pre>Herr talman! Utskottet har flera gånger behandlat\r\ntvå frågor som rör det skogliga området. Det gäller\r\ndels den skogliga utbildningen, dels den skogliga\r\nforskningen inom olika delar av landet.</pre><pre>När det gäller den skogliga utbildningen kan det\r\nkonstateras att SLU:s styrelse i maj 1993 beslöt att\r\nförändra jägmästarutbildningen. Detta ser vi i\r\nutskottet positivt på. Vad gäller skogstekniker- och\r\nskogsmästarutbildningarna måste utskottet tyvärr\r\nkonstatera att inget beslut fattats sedan utskottet\r\nför nära ett år sedan behandlade frågan. Båda dessa\r\nutbildningar har utretts länge inom SLU. Det är\r\naldrig bra för en utbildning att ständigt vara föremål\r\nför en utredning.</pre><pre>Enligt vad utskottet erfarit övervägs nu inom SLU\r\natt omforma de befintliga skogstekniker- och\r\nskogsmästarutbildningarna till en sammanhållen\r\nutbildning där även kurser om 10/20 poäng om\r\nsydsvenska förhållanden med lokalisering i södra\r\nSverige skall kunna anordnas. Detta är positivt.\r\nDärmed tillgodoses de behov som finns på en\r\nmoderniserad utbildning på denna nivå liksom\r\nbehovet av en utbildning som bättre tar tillvara\r\nSydsveriges speciella förhållanden på det skogliga\r\nområdet.</pre><pre>Utskottet har under sin behandling av detta ärende\r\nhaft tillfälle att lyssna på representanter från såväl\r\nSLU:s skogsvetenskapliga fakultet som\r\nJordbruksdepartementet och\r\nUtbildningsdepartementet.</pre><pre>Utskottet har informerats om att en ny utbildning\r\npå det skogliga området övervägs inom en\r\narbetsgrupp från de båda departementen.\r\nArbetsgruppen utreder förutsättningarna för en\r\neftergymnasial utbildning för specialiserade\r\nskogsarbetare. Bland de frågor som övervägs är\r\nutbildningsbehovets omfattning och\r\nhuvudmannaskapet för utbildningen. Alternativen\r\nför huvudmannaskap är SLU eller komvux, och då\r\ni form av en påbyggnadsutbildning.</pre><pre>Utbildningsutskottet finner det angeläget att\r\nregeringen och berörda myndigheter så snart som\r\nmöjligt finner en lösning på frågan om den framtida\r\nskogliga utbildningens innehåll, organisation och\r\nlokalisering.</pre><pre>När det gäller den skogliga forskningen ställde sig\r\nutskottet föregående år positivt till de satsningar\r\nsom aviserades från regeringens sida. I\r\nbudgetpropositionen anmäler nu regeringen att\r\nSJFR har redovisat en lägesrapport för\r\nträfiberforskningsprogrammet.</pre><pre>Flera motioner tar liksom tidigare år upp frågan om\r\nresurserna för sydsvensk skogsforskning. I\r\nbetänkandet beskrivs de satsningar som gjorts och\r\nplaneras vid Alnarp och vid försöksparken i Asa\r\nutanför Växjö och som redovisats för utskottet.\r\nUtskottet konstaterar med tillfredsställelse att det\r\nvidtas åtgärder för att stärka den sydsvenska\r\nskogsforskningen.</pre><pre>Herr talman! Låt mig avslutningsvis säga några ord\r\nom den socialdemokratiska reservationen.\r\nUtskottsmajoriteten finner inte skäl att bifalla\r\nförslaget om att ytterligare 2 miljoner kronor\r\ntillförs SLU:s anslag för att utveckla alternativ till\r\nbursystem för höns.</pre><pre>I betänkandet redovisas jordbruksutskottets\r\nställningstagande till regeringens skrivelse om\r\nalternativ till burhållning av värphöns. Jag ser inga\r\nskäl till att nu fortsätta debatten i själva sakfrågan.\r\nDen har redan behandlats tidigare i dag här i\r\nkammaren.</pre><pre>Herr talman! Jag yrkar bifall till hemställan i\r\nutbildningsutskottets betänkande och avslag på den\r\nsocialdemokratiska reservationen.</pre><pre>Anf. 182  ULLA PETTERSSON (s):</pre><pre>Herr talman! Som redan har konstaterats har vi\r\ntidigare i dag haft en diskussion om burhönsen och\r\nom avvecklingen av nuvarande bursystem för\r\näggproduktion. Jag skall inte heller återvända till\r\nden debatten.</pre><pre>Men jag ser att det inte helt oväntat är nya ansikten\r\ni kammaren nu. Jag kan därför referera att alla\r\ntalare i den debatten var mer eller mindre -- och\r\nkanske från olika utgångspunkter -- positiva till att\r\ndet beslut som riksdagen en gång har fattat om den\r\nnya djurskyddslagen skall kvarstå när det gäller\r\navvecklingen av burhönssystemet.</pre><pre>Vad jag förstår står riksdagen helt och hållet bakom\r\nde uttalanden som gjordes där eftersom det var ett\r\nenigt betänkande som vi antog. Då får man också\r\nse till att vi får de ekonomiska förutsättningarna för\r\natt bedriva det här arbetet vidare. Vi vet mer i dag\r\nän vad vi visste för ett år sedan. Vi vet att\r\nomställningsarbetet inte har haft den takt som\r\nbehövs för att uppnå målet med en avveckling av\r\nnuvarande bursystem till 1999.</pre><pre>Vill man vara konsekvent i den här frågan bör man\r\nockså ställa sig bakom det motionsförslag som har\r\nframförts av Socialdemokraterna. Det återkommer\r\nockså i reservationen till betänkande UbU5. Jag\r\nyrkar härmed bifall till den.</pre><pre>Anf. 183  BO ARVIDSON (m):</pre><pre>Herr talman! Vill man vara konsekvent, sa Ulla\r\nPettersson. Vi kan alltid diskutera hur mycket\r\npengar som behövs till den här forskningen. Men\r\njordbruksutskottet har ju tagit ställning i den här\r\nfrågan, och regeringen skall återkomma och årligen\r\nredovisa hur utvecklingen är på detta område.\r\nMajoriteten säger i betänkandet att det finns\r\nmöjlighet för regeringen att pröva om det behövs\r\nytterligare medel till den här forskningen. Vi är inte\r\nberedda att nu tillstyrka detta.</pre><pre>Som vi sade i föregående ärende från\r\nkulturutskottet kan man alltid önska sig mer\r\npengar, men man har begränsade resurser. Det har\r\nredan satsats och avviserats ganska många miljoner\r\nkronor här.</pre><pre>Anf. 184  ULLA PETTERSSON (s):</pre><pre>Herr talman! Låt mig göra Bo Arvidson\r\nuppmärksam på att jordbruksutskottet inte har\r\nbehandlat frågan om anslag. Eftersom den ligger i\r\nutbildningsutskottet har den över huvud taget inte\r\nbehandlats av jordbruksutskottet. Det var därför vi\r\ninte hade någon reservation där utan enbart ett\r\nsärskilt yttrande där vi hänvisade till\r\nutbildningsutskottet.</pre><pre>Det beslut som vi har fattat i dag innebär inte heller\r\natt regeringen skall återkomma med en\r\nmedelsanvisning. Det innebär att regeringen skall\r\nåterkomma med en årlig redovisning av hur\r\nomställningsarbetet sker. Det säger ingenting om\r\npengarna. Nu borde vi i handling visa det konkreta\r\nresultatet av talet tidigare i dag genom att ansluta\r\noss till den socialdemokratiska reservationen.</pre><pre>Anf. 185  BO ARVIDSON (m):</pre><pre>Herr talman! Jag är fullt medveten om att anslaget\r\ninte ingick i jordbruksutskottets betänkande, Ulla\r\nPetterson. När regeringen gör den här\r\nredovisningen och kanske finner att det finns behov\r\nav ytterligare medel har man möjlighet att\r\nåterkomma med det. Jag tycker att det är\r\ntillräckligt i det här ärendet.</pre><pre>Anf. 186  ULLA PETTERSSON (s):</pre><pre>Herr talman! Regeringen har alltid möjlighet att\r\nåterkomma med vilka förslag den vill och behagar.\r\nI det här fallet kan vi redan i dag se att det är\r\ntveksamt om vi klarar av att uppnå det resultat som\r\nriksdagen har beslutat om med en tioårig\r\növergångstid. Det beror just på att forsknings- och\r\nutvecklingsarbetet inte har kommit i gång i den takt\r\nsom var avsedd. Det behöver faktiskt skyndas på.\r\nDå behövs det också en ekonomisk stimulans. Det\r\när inte alls meningen att staten skall stå för alla\r\nfiolerna. Det åligger självfallet också näringen.\r\nMen vi menar att det också behövs en statlig insats.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>30 §  Vissa skollagsfrågor</pre><pre>Föredrogs</pre><pre>utbildningsutskottets betänkande</pre><pre>1993/94:UbU6 Vissa skollagsfrågor (prop.\r\n1993/94:100 delvis).</pre><pre>Anf. 187  EVA JOHANSSON (s):</pre><pre>Herr talman! Jag vill börja med att tala om det som\r\när glädjande med utbildningsutskottets betänkande\r\noch det beslut som kammaren förhoppningsvis\r\nfattar nästa gång vi ses.</pre><pre>Äntligen skall föräldrar med utvecklingsstörda\r\nbarn få rätt att välja skolform för sina barn. Andra\r\nföräldrar har ju i flera år haft rätten att välja skola.\r\nDet här är alltså ytterligt viktigt.</pre><pre>Det fanns egentligen en majoritet för ett sådant här\r\nbeslut redan när frågan behandlades för snart två år\r\nsedan. I vart fall kds deklarerade vid det tillfället att\r\nman delade vår uppfattning att föräldrar till\r\nutvecklingsstörda barn bör ha den här rätten, men\r\nav någon fullständigt outgrundlig anledning ansåg\r\nman då att det bästa sättet att nå snabba resultat var\r\natt inte göra någonting.</pre><pre>Nu har det hunnit rinna mer vatten runt\r\nHelgeandsholmen, och alla regeringspartierna har\r\nnu upptäckt att det beslut som riksdagen fattade då\r\nbara var en undanmanöver. Ingenting har\r\negentligen hänt under de här två åren. Den\r\nreferensgrupp som blev resultatet av riksdagens\r\nbeslut den gången har egentligen inte fått arbeta\r\nmed att hitta en lösning som går i den här\r\nriktningen, och regeringen har uppenbarligen inte\r\nvelat göra någonting.</pre><pre>Därför måste riksdagen agera, och ett enigt utskott\r\nbeställer nu ett förslag till en ny lag, som ger\r\nföräldrar till utvecklingsstörda barn det avgörande\r\ninflytandet över valet av skolform -- särskola eller\r\ngrundskola. Arbetet skall bedrivas så att vi kan\r\nbehandla ett förslag om lagändring senast i höst.</pre><pre>Det här är glädjande. Jag inser att den här frågan\r\nrymmer många problem. Många har pekat på\r\nrisken för att föräldrar gör fel val, att de inte rätt\r\nskulle kunna bedöma skolans möjligheter och\r\nresurser att hjälpa och stödja deras barn. Också jag\r\ninser att den risken finns, men jag tror inte att den\r\när särskilt mycket större än den risk som\r\nnaturligtvis finns att kommunen gör felval.</pre><pre>Jag är också övertygad om att de allra flesta\r\nföräldrar har mycket goda möjligheter att på\r\ngrundval av en bra information från skolan och\r\nefter samråd med skolan göra ett riktigt\r\nställningstagande, det som är det bästa för deras\r\nbarn. Jag är också övertygad om att den här\r\nlagändringen faktiskt kommer att minska risken för\r\natt barn måste börja skolarbetet i en\r\nkonfliktsituation, där föräldrar känner att man inte\r\nhar lyssnat till dem.</pre><pre>Det som kommer att avgöra de allra flesta\r\nföräldrars val av skolform kommer naturligtvis att\r\nvara de resurser och den kompetens som kan ställas\r\ntill barnens förfogande. Särskolan har otvetydigt\r\nbyggt upp en mycket gedigen kompetens på det här\r\nområdet. Jag är också övertygad om att många\r\nföräldrar i mycket stor utsträckning kommer att se\r\nde möjligheter som särskolan rymmer för deras\r\nbarn.</pre><pre>Jag är glad över att vi allihop nu kan fatta ett enigt\r\nbeslut i den här frågan. Det hade varit bra om\r\nmajoriteten hade hunnit ifatt oss litet tidigare. Det\r\nvar synd att ni tog så här lång tid på er. Vi hade\r\nnämligen gärna sett att ni hade inlett den här\r\nspurten litet tidigare.</pre><pre>Herr talman! Jag yrkar bifall till utskottets\r\nhemställan på den här punkten.</pre><pre>Det kan jag dess värre inte göra i alla frågor. Vi har\r\ni kammaren diskuterat frågan om hur de fristående\r\nskolorna -- eller de privata skolorna, som jag hellre\r\nkallar dem -- skall få sina resurser. Vi har diskuterat\r\nden frågan många gånger, och jag vet inte om det\r\nfinns så mycket nytt att säga.</pre><pre>Det system vi har nu kritiseras från allt fler håll,\r\ndels därför att vi centralt här i riksdagen har fattat\r\nbeslut som bryter principen att kommunerna\r\nutifrån elevernas behov skall ansvara för\r\nresursfördelningen och att den blir sådan att kravet\r\npå en likvärdig utbildning kan uppnås, dels därför\r\natt systemet innebär en inte oväsentlig\r\növerkompensation till en del privata skolor.</pre><pre>Jag vill i det här sammanhanget gärna säga att inte\r\nalla privata skolor är överkompenserade i det här\r\nsystemet. Det finns exempel på att privata skolor\r\ntar emot elever med handikapp eller någon annan\r\nskolsituation som gör att de mycket väl motiverar\r\nde 85 procenten. Ibland, men kanske inte alltid, har\r\nde skolorna kunnat få extra bidrag från kommunen\r\nför de här eleverna. Detta är i och för sig också en\r\norättvisa, en effekt av riksdagens beslut om 85 %,\r\nsom fungerar som ett många gånger alldeles för\r\nhögt golv men som också i praktiken blir till ett tak.</pre><pre>Systemet får också allvarliga överspillningseffekter\r\nin i kommunernas resursfördelning till de egna\r\nskolorna. För att undvika risken att föräldrar,\r\npersonal eller någon annan startar en privat skola i\r\nnågot av de mest gynnade områdena, som just på\r\ngrund av att det är ett gynnat område har fått\r\nmindre än motsvarande 85 % av skolans resurser,\r\ninför man nu olika slags skolpengssystem med\r\nmycket höga andelar av skolans resurser fördelade\r\nper capita.</pre><pre>Detta leder självfallet till orättvisor i en skola som\r\nhar till uppgift att kompensera för handikapp av\r\nolika slag och ge en likvärdig utbildning, just därför\r\natt barn är så olika och har med sig så olika saker i\r\nsin ryggsäck till skolan. Skall vi ha en rättvis skola\r\nmåste den bygga på att vi kan fördela resurserna\r\nrättvist efter elevernas behov och inte efter vem\r\nsom är huvudman för skolan.</pre><pre>Vi menar i stället att riksdagen borde slå fast att\r\nkommunerna skall åläggas att fördela bidragen till\r\nprivata skolor på samma grunder som de fördelar\r\nbidrag till de egna skolorna, alltså med elevernas\r\nbehov och det utbildningsuppdrag som skolan åtar\r\nsig som utgångspunkt.</pre><pre>Hur man framför allt från Moderaterna kan påstå\r\natt ett sådant system skulle beröva de privata\r\nskolorna deras bidrag, det begriper jag inte. Det\r\ntyder faktiskt på att man inte riktigt litar på att de\r\nprivata skolorna i de här avseendena klarar att\r\njämföras på lika villkor.</pre><pre>Herr talman! Jag vill yrka bifall till reservation nr\r\n1. Skulle det förslaget falla vid omröstningen vill jag\r\ni andra hand yrka bifall till vår reservation nr 2. Det\r\ninnebär att vi yrkar bifall till en motion av\r\ncenterpartisterna Birgitta Carlsson och Marianne\r\nAndersson, i vilken man föreslår en sänkning av det\r\ngaranterade bidraget till 75 % av kommunens\r\ngenomsnittskostnad för skolan. Det är bättre än\r\n85 % och ger i vart fall ett större utrymme för en\r\nbehovsstyrd resursfördelning än den nuvarande\r\nordningen.</pre><pre>Kommunerna och Skolverket har båda viktiga\r\nroller när det gäller tillsyn, uppföljning och\r\nutvärdering av skolan. Kommunerna har nära\r\nkontakter och god kännedom om förhållanden som\r\nstyr skolans vardag, och Skolverket har\r\növerblicken, som ger möjligheter till jämförelser\r\növer landet och bedömningar av hur skolan klarar\r\nkravet på en likvärdig utbildning. Vi menar att\r\nkommunens skolplan bör omfatta även de privata\r\nskolorna och att kommunerna där skall ha samma\r\nroll i tillsynen som för de egna skolorna. Det är den\r\nenda möjligheten att skaffa sig ett bra underlag för\r\nen rättvis resurstilldelning.</pre><pre>Jag yrkar därför bifall till reservation 3.</pre><pre>När en privat skola får en med kommunernas\r\nskolor likvärdig finansiering, bortfaller enligt vårt\r\nsätt att se det varje skäl att medge dem att ta ut\r\nelevavgifter. Alla avgifter är segregerande. Det\r\nfinns t.o.m. nu exempel på att skolor har medgivits\r\natt ha relativt höga avgifter för att de skall kunna\r\nha små klasser. Mer tydligt kan inte segregationen\r\nillustreras. Det går i dag i Sverige -- om man har\r\nråd -- att köpa sig förbi de politiska beslut som\r\nfattas i kommunerna om kraftiga nedskärningar\r\noch som leder till bl.a. större klasser.</pre><pre>Skall det vara så? Jag vill ställa den frågan till\r\nutskottsmajoriteten och samtidigt yrka bifall till\r\nreservation 4.</pre><pre>Av vad jag har sagt framgår att vi fäster stor vikt\r\nvid att privata skolor skall ha samma ekonomiska\r\nförutsättningar för sin verksamhet som de\r\nkommunala skolorna. Det leder självfallet också\r\ntill att de skall fullgöra samma utbildningsuppdrag.\r\nDet betyder bl.a. att varje skola som har samhällets\r\nstöd skall vara öppen för alla elever, och vi anser att\r\nlagen skall vara klar på den punkten. Varje skola\r\nsom vill ha samhällets stöd bör åläggas samma\r\nansvar för att ta emot handikappade elever.</pre><pre>Jag yrkar därmed bifall också till reservation 5.</pre><pre>Slutligen vill jag ta upp reservation 6, som handlar\r\nom gymnasieskolan. Vi föreslår där att den mycket\r\nstelbenta reglering som regeringen föreslår när det\r\ngäller elevers möjligheter att komma vidare på ett\r\nnationellt program i gymnasiet ändras.</pre><pre></pre><pre>Även elever som inte har uppnått godkänt betyg i\r\nalla basämnen bör kunna tas in om\r\nintagningsmyndigheten anser att det finns skäl för\r\ndet.</pre><pre>Gymnasiestudier på nationella program kräver\r\nnormalt godkända baskunskaper och\r\nbasfärdigheter för att eleven skall bedömas kunna\r\nklara av studierna. Skolan har otvetydigt ett ansvar\r\nför att inte lura in elever på utbildningar där man\r\nvet att risken för ett misslyckande är stor.</pre><pre>Detta bör vara huvudregeln. Men vi förstår inte\r\nbehovet av att ha en regel som i praktiken utesluter\r\nvarje möjlighet för skolan att göra en bedömning i\r\ndet enskilda fallet. Det kan ju finnas situationer där\r\nman, trots att en elev inte har uppnått godkänt i alla\r\nbasämnen, ändå har goda skäl att tro att denna elev\r\nkan klara studierna på ett nationellt program.</pre><pre>Vi vill alltså få till stånd en ändring som medger\r\ndetta, och därför yrkar jag bifall till reservation 6.\r\nPå övriga punkter yrkar jag bifall till utskottets\r\nhemställan.</pre><pre>Det som står i skollagen är viktigt. Den är en av de\r\nviktigaste styrinstrument som riksdagen har. Jag\r\ninser att Moderaterna är mycket angelägna om att\r\nbehålla det system som i så hög grad bär deras\r\nprägel, inte minst systemet för resursfördelning.</pre><pre>Jag är inte ett dugg förvånad över detta. Det bidrar\r\ntill ett tudelat skolsystem med allt mindre av\r\nsolidaritet och gemensamt ansvarstagande för alla\r\nelevers rätt till en likvärdig utbildning. Det är vad\r\njag menar med klassisk högerpolitik.</pre><pre>Det är egentligen bara två saker som förvånar mig,\r\noch kanske kan vi få något besked om det här i dag.</pre><pre>Det första är att regeringens starka parti, som har\r\ntagit ett så starkt grepp om utbildningsfrågorna och\r\nsom man väl får anse vara det statsbärande partiet\r\ni dag, inte drar sig för att sprida vilseledande\r\npropaganda, som säger att privata skolor med en\r\nsocialdemokratisk utbildningspolitik kommer att\r\nhindras från att verka.</pre><pre>Det andra som gör mig förvånad är att Folkpartiet\r\noch Centern, som i alla fall tidigare har tagit\r\nställning för en likvärdig skola, ställer upp på det\r\nsom sker i samhället i dag. Jag har sett att ingen\r\nrepresentant för vare sig Centern eller Folkpartiet\r\nhar antecknat sig på talarlistan för att gå upp i\r\ndebatten. Om de hade gjort det skulle jag har frågat\r\nvarför de tar ställning som de gör i dag i en så viktig\r\njämlikhetsfråga som en utbildningspolitik för alla\r\när.</pre><pre>Anf. 188  BJÖRN SAMUELSON (v):</pre><pre>Herr talman! I det betänkade som vi behandlar tas\r\ntre väsentliga frågor upp.</pre><pre>Den första handlar om att utbildningsutskottet nu\r\nefter två år tar initiativ till att också föräldrar till\r\nutvecklingsstörda barn skall få möjlighet att välja\r\nskolform.</pre><pre>Utbildningsutskottet befann sig vid vägs ände. När\r\nman befinner sig där kan man göra tre saker: Man\r\nkan sätta sig ned och stanna vid vägs ände, man kan\r\nvända om och gå tillbaka eller man kan titta framåt,\r\nbygga vägen och gå vidare. Utskottet valde det\r\ntredje alternativet bl.a. på initiativ av en motion\r\nfrån Vänsterpartiet.</pre><pre>Jag är glad över detta. Det är ett steg i rätt riktning,\r\nsom ger föräldrar med utvecklingsstörda barn och\r\nbarnen själva samma skolvillkor som andra.</pre><pre>Men i sammanhanget skall man också klart och\r\ntydligt säga att utan dessa föräldrars enträgna\r\narbete under de två åren och utan FUB:s\r\nopinionsbildning och tillhandahållande av\r\ninformation om sakförhållanden kanske vi inte\r\nhade stått där vi står i dag i den här frågan. De ska\r\nalltså tillerkännas sin del i den framgång som ändå\r\nkan noteras.</pre><pre>Den andra frågan handlar om de skillnader vi\r\nbörjar se inom det svenska skolsystemet. Det gäller\r\nden segregering som vi kan märka i samhället i stort\r\noch även inom skolvärlden.</pre><pre>Det är med oro vi i Vänsterpartiet ser att privata\r\nskolor alltmer byggs upp med hjälp av elevavgifter.\r\nVi menar att detta skapar en direkt segregering i\r\ndet svenska skolsystemet, och det slår mot den\r\nlikvärdighetsprincip som vi har hävdat bör råda. Vi\r\när också bekymrade av den anledningen att detta\r\nisolerar unga människor ifrån varandra och på så\r\nsätt kan skapa motsättningar i ett samhälle.</pre><pre>Därför tycker vi att det är viktigt att villkor ställs\r\nupp för de s.k. fristående skolorna som innebär att\r\ningen kan förvägras att gå där på grund av\r\nprivatekonomiska förhållanden. Det leder\r\nnaturligtvis fram till de ställningstaganden som vi\r\nmenar vore riktiga när det gäller de bidrag som\r\nsamhället skall ge dessa skolor.</pre><pre>Det är fel att lägga fast ett bidrag av skattemedel på\r\nen viss procentsats som förhållandena nu är. Det är\r\nockså fel ur den aspekt som Eva Johansson var inne\r\npå, nämligen den kommunala kompetensen,\r\navseende de ekonomiska medel som skall betalas\r\ntill driften av skolor.</pre><pre>Jag tror att likvärdighetsprincipen skulle kunna\r\nhävdas bättre om kommunerna fick betala ut så\r\nmycket pengar som skolan i sig kräver för att\r\nlikvärdighetsprincipen skall kunna försvaras. Det\r\ngäller oavsett om det handlar om om ekonomiska,\r\nsociala eller könsmässiga villkor.</pre><pre>Därutöver tycker vi att det vore lämpligt att alla\r\nskolor som tar del av offentliga medel, i det här\r\nfallet skattemedel, motsvarade varandra också\r\nkvalitetsmässigt och att samma krav ställdes på\r\nskolhälsovård, läroböcker, övrigt\r\nskolundervisningsmaterial, etc.</pre><pre>Vänsterpartiet för ett resonemang om utbildnings-\r\noch undervisningssektorn som bygger på ungefär\r\nsamma princip som våra resonemang om vården,\r\nomsorgen och den sociala tryggheten: Vi vill ha en\r\ngrundnivå av en viss kvalitet för att politiskt kunna\r\nta ansvar för desa saker.</pre><pre>Den utvecklingen tycker jag mig inte se i dag inom\r\nsvensk utbildningspolitik. I stället tycker jag mig se\r\nen utveckling som leder till absoluta, och redan nu\r\nrelativa, större sociala skillnader mellan olika\r\nelever.</pre><pre>Med de orden yrkar jag bifall till den\r\nmeningsyttring som Vänsterpartiet fogat till\r\nbetänkandet.</pre><pre>Anf. 189  CHRIS HEISTER (m):</pre><pre>Herr talman! Jag hade tänkt ta upp frågan om\r\nfristående skolor och de reservationer som finns i\r\ndenna del. Ingrid Näslund kommer att ta upp\r\nfrågan om särskolan i nästa anförande.</pre><pre>Jag kan dock inte låta bli att göra en kommentar till\r\ndet som Eva Johansson sade om särskolorna. Det\r\när ingen enkel fråga. Det är något som vi i\r\nutbildningsutskottet har diskuterat fram och\r\ntillbaka. Det har man också gjort i den arbetsgrupp\r\nsom har arbetat med frågan. I arbetsgruppen har\r\ndet funnits representanter från såväl departementet\r\nsom föräldraorganisationer och andra\r\norganisationer. Jag kan inte låta bli att fråga Eva\r\nJohansson: Om detta nu är och var så enkelt, varför\r\ngjorde ni ingenting åt det när ni satt i\r\nregeringsställning tidigare?</pre><pre>Jag skall återgå till frågan om fristående skolor.\r\nSocialdemokraterna har återigen avfyrat en\r\nkanonad av reservationer när det gäller dessa\r\nfrågor. Dessa reservationer rör praktiskt taget allt.\r\nArgumenten känns igen sedan förr. Hela tiden är\r\ndet något fel. Hela tiden kräver\r\nSocialdemokraterna inskränkningar i\r\nmöjligheterna att driva fristående skolor. I en\r\nreservation förordar man att bidragen skall fördelas\r\nefter behov och i en annan att bidragsnivån skall\r\nsänkas. Att det hela inte hänger ihop bryr man sig\r\ninte om. Det gäller att stapla alla argument som\r\nman kan hitta.</pre><pre>Det kompakta motstånd som Socialdemokraterna\r\nhar visat från första stund när det gäller föräldrars\r\noch elevers möjlighet att välja skola består alltjämt.\r\nDet ger dessa reservationer underlag för.\r\nSocialdemokraterna är de facto emot fristående\r\nskolor. Så enkelt är det. Ledande företrädare för\r\npartiet har i tidningsartikel efter tidningsartikel\r\ndeklarerat att det egentligen inte finns något behov\r\nav fristående skolor. Därför är det också självklart\r\natt Socialdemokraterna som ett av sina stora\r\nvallöften säger att friskolereformen skall rivas upp.\r\nMan kan då fråga sig vad som väntar alla föräldrar,\r\nelever och friskolor om Socialdemokraterna till\r\näventyrs skulle få möjlighet att förverkliga sina\r\nvallöften.</pre><pre>Efter att ha hört Eva Johanssons inlägg finns det\r\nanledning att fräscha upp minnet och berätta hur\r\ndet var förr. Vi vet att de fristående skolorna i\r\ngenomsnitt fick ersättning som motsvarade ungefär\r\n40 % av de kommunala genomsnittskostnaderna.\r\nEn del skolor fick ingenting alls.\r\nSocialdemokraterna anser att medlen skall fördelas\r\nefter behov till både kommunala och fristående\r\nskolor. En del kommuner tyckte inte att de\r\nfristående skolorna hade några behov.</pre><pre>I en tidigare debatt här i kammaren berättade jag\r\nom en fristående skola som under 13 år inte hade\r\nfått ett enda öre från kommunen. Skolan hade\r\nhankat sig fram med elevavgifter -- 700 kr per barn\r\noch månad -- och föräldrarnas egna arbetsinsatser.\r\nNågra statsbidrag fick man inte heller, eftersom\r\nundervisningen var för lik den som bedrevs i den\r\nkommunala skolan. Andra kommuner bedömde\r\nbehovet som mycket litet. Vi ledamöter i\r\nutbildningsutskottet fick för ett år ett brev från en\r\nWaldorfskola. Man skrev att man före reformen\r\nendast hade fått 700 kr i materialbidrag per barn\r\nsamt fri skolmat. Sammantaget fick man 4 000 kr\r\nper barn och år.</pre><pre>Socialdemokraternas ersättningsmodell, dvs. att\r\nersättningen skall bedömas och beslutas av\r\nkommunerna, gör en återgång till hur det var förr\r\nfullt möjlig. De fristående skolorna riskerar\r\ndärmed att svältas ut. Med den propaganda som\r\nSocialdemokraterna bedriver om\r\növerkompensation tror jag att återgången kommer\r\natt gå mycket fort, i alla fall i de socialdemokratiskt\r\nstyrda kommunerna.</pre><pre>Hur ser verkligheten ut? Detta läsår går ungefär\r\n2 % av de skolpliktiga eleverna i fristående skolor.\r\nDe tar i anspråk knappt 1 % av de totala\r\nskolkostnaderna. Hur kan man då, från\r\nSocialdemokraternas och Eva Johanssons sida,\r\nhävda att elever i de fristående skolorna tar\r\nohemult stora resurser från det offentliga. Det är ju\r\nprecis tvärtom.</pre><pre>Samtidigt vet vi att många fristående skolor gör\r\nstora insatser för elever med särskilda behov, även\r\nom Socialdemokraterna i en reservation försöker\r\nge sken av att så inte är fallet.</pre><pre>Utgångspunkten för friskolereformen, som nu har\r\nvarit i kraft i snart två år, är att det skall vara möjligt\r\nför föräldrar och elever att välja den skola som de\r\nanser bäst svarar mot deras behov och önskemål,\r\noavsett om den är kommunal eller fristående.</pre><pre>Vi ser vilket uppdämt behov det har funnits hos\r\nsåväl föräldrar som elever och inte minst lärare. De\r\nkan nu förverkliga sina drömmar om att starta en\r\negen skola. Sedan regeringsskiftet hösten 1991 har\r\ndet startats 180 nya skolor. I dag finns det totalt 250\r\nfristående skolor.</pre><pre>Vem som driver skolan skall inte vara av avgörande\r\nbetydelse. Det är innehållet som skall vara det\r\nintressanta, t.ex. vilken pedagogik och ämnesprofil\r\nskolan har. De ekonomiska villkoren skall därför\r\nvara likvärdiga oavsett vem som är huvudman.</pre><pre>Garantin för detta är den paragraf i skollagen som\r\nfastställer den svagaste partens, dvs. elevens,\r\nminsta rätt och kommunens minsta skyldighet. Eva\r\nJohansson tog upp frågan om barn med särskilda\r\nbehov. Det finns ingenting som säger att en\r\nkommun inte kan betala mer än 85 %.</pre><pre>Att eleven har en minsta rätt ger fasta spelregler.\r\nDet ger också möjlighet för de fristående skolorna\r\natt planera på lång sikt. Det gör, vilket är viktigt,\r\natt det inte bara är de som har en tjock plånbok som\r\nkan välja skola. På detta sätt lever vi upp till FN:s\r\nallmänna deklaration om de mänskliga\r\nrättigheterna, som slår fast föräldrarnas rätt att\r\nvälja undervisning för sina barn.</pre><pre>I samma anda har vi också stärkt föräldrarnas och\r\nelevernas möjlighet att välja skola inom det\r\nkommunala skolväsendet. Inte heller det har\r\nSocialdemokraterna slagits för i regeringsställning.</pre><pre>Socialdemokraterna vill inte ha några fristående\r\nskolor. Ni vill att politiker skall styra och ställa. Ni\r\nvet bäst. Föräldrars och elevers önskemål är av\r\nunderordnad betydelse. Likt en ångvält vill ni\r\nplatta till allt till en likformig massa, men barn är\r\nolika och har olika behov och önskemål.</pre><pre>Fristående skolor behövs både för den enskilde\r\neleven och för att vitalisera skolan som sådan.\r\nDärmed höjs kvaliteten inom hela skolväsendet.</pre><pre>Fristående skolor behövs inte, säger ni\r\nsocialdemokrater, och resurserna skall fördelas\r\nefter behov. Tydligare än så kan det faktiskt inte\r\nsägas.</pre><pre>Eftersom Eva Johansson förde ett resonemang om\r\nelevavgifter, segregation m.m. skulle jag vilja\r\navsluta med att återge vad en rektor på en skola i\r\nEva Johanssons hemkommun har sagt: Finns det\r\nnågon klass i denna skola är det arbetarklass. En\r\nterminsavgift på 300 kr gör att alla har råd, men\r\nskulle skolpengen för fristående skolor sänkas,\r\nt.ex. till 65 % av den kommunala skolans egen\r\nkostnad, skulle avgiften för friskolorna behöva\r\nhöjas. Man skulle få precis det som Ingvar Carlsson\r\ntalar om, nämligen inkomstklassade skolor.</pre><pre>Därmed, herr talman, yrkar jag bifall till\r\nhemställan i betänkandet och avslag på\r\nreservationerna.</pre><pre>(Applåder)</pre><pre>Anf. 190  EVA JOHANSSON (s) replik:</pre><pre>Herr talman! Den finska privatskolan i Upplands\r\nVäsby har tvingats fram, eftersom den moderata\r\nkommunledningen har dragit ner resurserna till de\r\nkommunala skolorna så att\r\nhemspråksundervisningen och annan undervisning\r\ni de finska klasserna, som barnen tidigare har gått\r\ni, omöjliggjordes.</pre><pre>Det är bakgrunden till att den skolan har bildats.\r\nDär får man mer än 85 %. Jag tror att man i dag får\r\n88 %. Politikerna i kommunen har varit eniga om\r\natt det bör vara så, med tanke på det elevunderlag\r\noch det ubildningsuppdrag som skolan har och med\r\ntanke på elevernas behov. Det är precis så det skall\r\ngå till. Kommunen skall göra en sådan bedömning.</pre><pre>Chris Heister har medverkat till ett system -- och\r\nriksdagen har centralt lagt fast ett\r\nfördelningssystem -- som gör att sådana beslut\r\nmånga gånger omöjliggörs. Det finns faktiskt\r\ntillfällen då man har bedömt att behovet inte är så\r\nstort som 85 % av en genomsnittskostnad. Chris\r\nHeister kan väl ändå inte vara alldeles okunnig om\r\natt det förekommer skolor som har fått mindre än\r\n85 %. Man har också varit överens om att behovet\r\nhar legat till grund för det.</pre><pre>Chris Heister säger gång på gång i sitt anförande att\r\nSocialdemokraterna inte vill ha några fristående\r\nskolor. Det är ren lögn, Chris Heister! Som\r\nexempel nämner hon hur det var för många år\r\nsedan. Har Chris Heister inte läst våra motioner?\r\nVet inte Chris Heister att vi uttryckligen har sagt att\r\nvi vill att lagen skall utformas som ett åläggande till\r\nkommunerna att fördela resurser till de fristående\r\nskolorna på samma villkor som till de kommunala\r\nskolorna?</pre><pre>Skulle detta få som effekt att vi inte heller vill ha\r\nnågra kommunala skolor? Litar inte Chris Heister\r\npå att de fristående skolorna faktiskt klarar\r\njämförelsen? Det vore allvarligt.</pre><pre>När det gäller avgifter frågade jag om Chris Heister\r\ntycker att det är bra med ett system som t.o.m.\r\ninnebär att Skolverket kan acceptera högre\r\nelevavgifter därför att mindre klasser betraktas som\r\nen kvalitet. På så sätt går det att köpa sig förbi\r\nkommunernas nedskärningsbeslut som innebär\r\nstora klasser. Är det rätt?</pre><pre>Anf. 191  CHRIS HEISTER (m) replik:</pre><pre>Herr talman! Eva Johanssons höga debattröst visar\r\natt jag uppenbarligen trampade på en mycket öm\r\ntå. Men rösten brukar ju bli högre när man inte har\r\nså mycket att säga i sak.</pre><pre>Det är faktiskt så att socialdemokrater i den här\r\ntalarstolen och i tidningsartiklar har sagt att det\r\negentligen inte finns några behov av fristående\r\nskolor, eftersom man kan tillgodose de behoven\r\ninom ramen för den kommunala\r\nskolverksamheten. Eva Johansson sade att de\r\nexempel jag tog är många år gamla. De är inte alls\r\nsärskilt gamla. Exemplen är från tiden precis innan\r\nvi genomförde friskolereformen.</pre><pre>Jag skall tala om för Eva Johansson att jag litar på\r\nde fristående skolorna. De gör fantastiska insatser.\r\nDe har redan tidigare gjort fantastiska insatser med\r\nbegränsade resurser. De har gjort stora\r\nuppoffringar. Lärarna har haft låga löner. Inte ens\r\ni dag, med 85 %, har de alla gånger möjlighet att\r\nbetala marknadsmässiga löner.</pre><pre>Men jag litar inte på Socialdemokraterna. Det finns\r\nalltför många exempel som visar vad som sker\r\neftersom skollagen inte anger elevens minsta rätt\r\noch kommunens minsta skyldighet. Det finns\r\ningenting som säger att det inte kan betalas mer inte\r\nkan betala mer. Upplands Väsby kommun gör det.\r\nDen kommunen betalar 3 % i momskompensation\r\neftersom man inte har möjlighet att dra av momsen.\r\nDet innebär att fristående skolor i kommuner som\r\ninte gör det har mindre än 85 % i bidrag från\r\nkommunen. Jag tror att Eva Johansson får lov att\r\nrannsaka sitt samvete och se att\r\nSocialdemokraterna inte står för någon entusiasm\r\nför fristående skolor, även om de kanske inte vågar\r\nsäga det direkt i ansiktet på folk på de fristående\r\nskolorna.</pre><pre>Om Eva Johansson och Socialdemokraterna anser\r\natt vi skall ha fördelning efter behov, hur i Herrans\r\nnamn kan de då ha ett andrahandsyrkande som går\r\nut på att man skall sänka nivån från 85 till 75 %?\r\nDetta undrade jag redan i mitt\r\ninledningsanförande. Skall det bara finnas behov\r\nmellan 0 och 75 % och inte däröver?</pre><pre>Ju mer eleven får i bidrag från kommunen, desto\r\nmindre behöver självfallet skolan ta ut i\r\nelevavgifter. Skolan skall inte ta ut elevavgifter för\r\ndet som man ger i den kommunala skolan förutom\r\ndet som man är friskriven från, t.ex. skolskjuts och\r\nskolhälsovård. Skolverket skall, när det gäller\r\ngodkännandet av fristående skolor, följa och se till\r\natt man har elevavgifter på en skälig nivå. Detta är\r\nsjälvklart. Den största garantin för att\r\nelevavgifterna skall bli låga eller inte behövas är att\r\nvi behåller ett system med en miniminivå på det\r\ngaranterade bidraget. Det kan t.ex. vara på dagens\r\nnivå, 85 %.</pre><pre>Anf. 192  EVA JOHANSSON (s) replik:</pre><pre>Herr talman! Jag blir upprörd, med rätta, när Chris\r\nHeister uppenbarligen står och ljuger i talarstolen.\r\nHon lägger ord i munnen på oss som hon vet är\r\nosanna. Jag tycker att vi skall kunna hålla oss för\r\ngoda för det i dessa diskussioner. Jag tycker framför\r\nallt att vi har ett ansvar gentemot elever, föräldrar\r\noch personal i skolan att så gott vi kan, var och en\r\nför sig, redovisa innebörden av vår politik. Jag\r\nskulle önska att Chris Heister, som sitter i ansvarig\r\nställning och har ett stort inflytande över den politik\r\nsom faktiskt förs nu, ägnade sig litet mera åt att\r\ngranska vad regeringen gör än åt att sprida rena\r\nlögner om vad socialdemokratisk politik skulle\r\ninnebära på det här området.</pre><pre>Som tur är tar många kontakt med oss och frågar\r\nom det verkligen kan vara så här. Då kan vi reda ut\r\nbegreppen. Jag är inte det minsta rädd för att reda\r\nut och klarlägga vår politik när det gäller fristående\r\nskolor. Det har jag gjort vid många tillfällen. Då\r\nsäger man i allmänhet: Jaha, var det på det sättet,\r\nmen då är vi ganska lugna. Om Chris Heister bara\r\nlät bli att sprida lögner skulle det vara riktigt lugnt.</pre><pre>Chris Heister tycker att vårt andrahandsyrkande är\r\nkonstigt. Det tycker inte jag. Som jag sade\r\ninledningsvis ger minst 75 % i bidrag ett större\r\nutrymme för behovsprövning än minst 85 %. Vi vill\r\nha ett utrymme att pröva elevernas behov. Vi\r\ntycker inte att principen med en procentsats är\r\nriktig. Men för kommuner som vill arbeta för en\r\nrättvis skola är det lättare att jobba med en lägre\r\nnivå.</pre><pre>Jag förstod att Chris Heister kanske t.o.m. är\r\nberedd att medverka till att vi slipper vissa\r\nmotiveringar som har förekommit ifrån Skolverkets\r\nsida när man har godkänt elevavgifter på en ganska\r\nhög nivå. Man har sagt att det beror på att skolan\r\nhar haft bättre kvalitet i form av mindre klasser.\r\nDet är ett uppenbart fall av att man, som jag sade\r\nförut, köper sig fri från ett beslut som har fattats i\r\nkommunen om neddragningar och som har lett till\r\natt klasserna i den kommunala skolan har blivit\r\nalltför stora. Jag menar att vi i första hand bör se\r\ntill att skolan får de resurser som medger att skolan\r\nfaktiskt får rimligt stora klasser överallt. Ett system\r\ndär man kan köpa sig fri tycker jag inte hör hemma\r\ni det svenska samhället.</pre><pre>Anf. 193  CHRIS HEISTER (m) replik:</pre><pre>Herr talman! Jag förstår att Eva Johansson blir\r\nnågot nervös när jag säger att Socialdemokraterna\r\negentligen inte är för fristående skolor. Det innebär\r\nnämligen att Socialdemokraterna får litet problem\r\nmed att få dem som har startat fristående skolor att\r\nbli lugna, som Eva Johansson uttryckte det. Det är\r\nklart att de har anledning att känna oro. Ni gör\r\ningenting annat än att försöka hitta fel hos dessa\r\nskolor.</pre><pre>Jag har läst en hel rapport som Socialdemokraterna\r\nhar gett ut. I den fanns inte ett enda argument för\r\nfristående skolor. På alla sidor fanns det däremot\r\nargument staplade på varandra om varför det är fel\r\nmed fristående skolor. Det är likadant i det här\r\nbetänkandet. Det är reservation på reservation på\r\nreservation där man försöker göra inskränkningar.\r\nSom en ångvält försöker man föra ihop allt till en\r\nlikformig massa. Det är det ni vill göra. Tidigare\r\nfick en fristående skola inga statsbidrag om den var\r\nför lik de kommunala skolorna. Med alla de regler\r\nsom man nu vill införa försöker man i stället göra\r\nde fristående skolorna så lika de kommunala som\r\nmöjligt.</pre><pre>I detta ligger naturligtvis Socialdemokraternas\r\ngrundläggande ideologiska syn. Jag förstår inte\r\nvarför man inte vågar stå upp för det. Jag kan citera\r\nen skrift där er partiledare för några år sedan skrev:\r\n''Ett fredligt och ''händelsefritt' land som Sverige\r\nhar få nationellt sammanhållande symboler. Vi har\r\ninget Dunkerque, Massada eller Marne. Därför är\r\nde gemensamma institutioner -- samma skolsal,\r\nsamma sjuksal, samma armé -- inte oväsentliga. De\r\nbidrar till att forma en nationell sammanhållande\r\nvärdegemenskap.''</pre><pre>Jag delar inte denna uppfattning. Jag tycker att det\r\när viktigt att man ser till varje enskild individs\r\nbehov och önskemål. Varje individ skall få\r\nmöjlighet till den skolundervisning som passar\r\ndenne själv bäst. Därigenom kan man gå ut i livet\r\nmed ett gott självförtroende och en god självbild.\r\nDetta tror jag är den bästa förutsättningen för att vi\r\nskall få ett lugnt och tryggt samhälle i framtiden.</pre><pre>Anf. 194  BJÖRN SAMUELSON (v) replik:</pre><pre>Herr talman! Det vore välgörande att någon enda\r\ngång under de utbildningspolitiska debatterna få\r\nhöra en företrädare för Moderata samlingspartiet\r\nuttrycka någon reflektion, någon liten eftertanke\r\neller någon liten krusning av oroskänsla inför den\r\nutveckling vi ser när t.ex. elevavgifterna rusar i\r\nhöjden. Man kunde åtminstone ställa sig frågan om\r\nvi kanske inte uppfyller kraven på likvärdighet och\r\nom vi kanske inte använder medlen så att de\r\nverkligen täcker de behov som vi vill att de skall\r\ngöra.</pre><pre>Herr talman! Det vore också bra att någon gång i\r\ndenna talarstol få höra en företrädare för Moderata\r\nsamlingspartiet prisa det enorma, fina, ypperliga\r\noch ytterst kompetenta arbete som utförs i den\r\nvanliga kommunala skolan till gagn för t.ex. elever\r\nmed särskilda behov. Men jag har inte hört detta en\r\nenda gång under mina snart tolv år i riksdagen.</pre><pre>Anf. 195  CHRIS HEISTER (m) replik:</pre><pre>Herr talman! Det har Björn Samuelson säkert\r\ngjort. Jag skall säga att det görs fantastiska insatser\r\ni den kommunala skolan. Men just nu känner jag\r\natt jag företräder och slåss för de fristående\r\nskolorna och för de elever som väljer de fristående\r\nskolorna. Jag slåss mot det hot som bl.a. Björn\r\nSamuelson utgör.</pre><pre>Jag blir ganska upprörd när Björn Samuelson talar\r\nom att elevavgifterna höjs. Så var det på den tiden\r\ndå man bara fick ungefär 40 % jämfört med de\r\nkommunala skolorna. Då fick man ha höga\r\nelevavgifter för att klara av att driva skolorna. Nu\r\nnär man får mera anständiga bidrag har man inga\r\nelevavgifter alls eller bara mycket små avgifter för\r\nden verksamhet som kan vara av annorlunda\r\nkaraktär. Det kan vara fråga om en annan\r\npedagogik som är mera kostsam. Det är för att se\r\ntill att det blir låga elevavgifter eller inga\r\nelevavgifter alls som det här bidragssystemet är\r\nviktigt. Enligt den senaste siffra jag såg var 130 av\r\n170 fristående skolor helt avgiftsfria. Jag förstår\r\ninte hur Björn Samuelson kan säga att avgifterna\r\nökar. Det är precis tvärtom.</pre><pre>Så till diskussionen om en likvärdig skola. Björn\r\nSamuelson vet lika väl som jag att de fristående\r\nskolorna skall följa skollagarna och\r\ngrundintentionerna i läroplanen. Det är de\r\ninstrument vi har för att se till att vi får en likvärdig\r\nskola. Det är viktigt och betydelsefullt att se till att\r\nelever och föräldrar har möjlighet att välja skola.\r\nIbland kan man välja en kommunal skola. Precis\r\nsom jag sade har vi under den här mandatperioden,\r\nvilket man inte har gjort tidigare, också utökat\r\nmöjligheterna att välja kommunala skolor. Men\r\nman skall också ha möjlighet att kunna välja ett\r\nfristående alternativ. Lärare skall också ha\r\nmöjlighet att kunna starta en egen skola. Det\r\nviktiga är inte vem som är huvudman, utan vad som\r\när i skolan. Det är inte skolhuset eller vem som\r\ndriver skolan som är intressant. Det är den\r\nverksamhet som bedrivs i skolhuset som man skall\r\nvälja.</pre><pre>Anf. 196  BJÖRN SAMUELSON (v) replik:</pre><pre>Herr talman! I dag befinner vi oss i samhället i en\r\nsituation med en fruktansvärt hög\r\nungdomsarbetslöshet. Vi har inte kommit till rätta\r\nmed den sociala snedrekryteringen till högre\r\nstudier. Olika sociala undersökningar visar att\r\nklyftorna i samhället håller på att öka. I det här\r\nläget och i ett kortare politiskt perspektiv kan jag\r\ninte se några sociala, ekonomiska eller pedagogiska\r\nskäl till att vurma för att vi skall få fler fristående\r\nskolor. Vi vet också att det under föregående år\r\ngjordes nedskärningar i vissa kommuner med upp\r\ntill 40 % inom fritids- och ungdomsskolesektorn.</pre><pre>Jag undrar vad som driver Moderaterna att föra den\r\nhär politiken. Det kan inte vara något annat än rent\r\nideologiska skäl. Eller också är det så att man\r\nförsöker skapa en sektor där den delen som tidigare\r\nhar varit offentlig skall övertas av marknaden.\r\nSådana försök har gjorts runt om i Europa. Man\r\nhar emellertid kunnat se att pendeln svänger\r\ntillbaka. Man säger att det nog är lika bra att vi\r\nsatsar på en bred, allmän skola av så hög kvalitet\r\nsom möjligt, eftersom man har upptäckt att detta\r\npå sikt är mest kostnadseffektivt för samhället.</pre><pre>Anf. 197  CHRIS HEISTER (m) replik:</pre><pre>Herr talman! Jag skall säga något som kanske\r\nkommer att göra Björn Samuelson litet överraskad.\r\nJag vurmar inte för fler fristående skolor. Jag\r\nvurmar för att föräldrar och elever har möjlighet att\r\nvälja skola. Om de önskar ett fristående alternativ\r\nskall de kunna få en sådan möjlighet. Fristående\r\nskolor och kommunala skolor borde få finnas på\r\nlika villkor. Jag kan inse att Björn Samuelson har\r\nsvårt att förstå det. Björn Samuelson tycker att det\r\när viktigt att politiker styr och ställer. Det tycker\r\ninte jag. Jag tycker att föräldrarna skall göra det.\r\nFöräldrarna skall ha ansvaret för sina barn och\r\nkunna välja undervisning för dem, precis som det\r\nstår i FN:s konvention om mänskliga rättigheter.</pre><pre>Jag skulle vilja ge ett exempel. Jag tror att\r\nföräldrarnas ansvar och hur de känner i dessa frågor\r\när betydelsefullt.</pre><pre>Jag har läst en insändare som gjorde ett rätt starkt\r\nintryck på mig. Den berörde diskussionen om\r\nkvalitet. Rubriken på insändaren var Fristående\r\nskola kan vara räddningen.</pre><pre>I insändaren står följande: ''Föräldrarna har ofta\r\nstarkare skäl än någon annan att söka det bästa för\r\nsina barn. Vad avgör kvalitet på skolan? Läroplan?\r\nUtrustning? Lokaler? Pedagogisk kompetens? Bra\r\noch viktiga saker. Men det bästa och mest\r\noemotsägliga beviset på en bra skola är en lycklig\r\noch harmonisk elev, som vill till skolan. Det har jag\r\nblivit mer och mer övertygad om under de senaste\r\ntvå åren som förälder till en elev, som inte har\r\nnågonting emot att lära sig nya saker men som har\r\nupplevt skolan som en mardröm.</pre><pre>Han biter ihop, samlar sitt mod och går till skolan\r\nmed gråt i halsen. Skolplikt, sägs det. Ibland undrar\r\njag: finns det alternativ? Det måste finnas. Det\r\nmåste finnas rättighet till glädje i att vara barn även\r\ni ett civiliserat samhälle.''</pre><pre>Detta är vad det hela handlar om. För vissa kan det\r\nvara fråga om viktiga och betydelsefulla alternativ.\r\nFör andra fungerar den kommunala skolan\r\njättebra. Vi skall se till att det finns möjligheter,\r\nvalfrihet, mångfald och alternativ. Det ser jag som\r\nvår uppgift i vår egenskap av utbildningspolitiker.</pre><pre>Anf. 198  INGRID NÄSLUND (kds):</pre><pre>Herr talman! Ingenting ligger så nära våra hjärtan\r\nsom våra barn. Jag tror jag vågar påstå att det gäller\r\nalla föräldrar. Det finns säkert också fog för\r\npåståendet att föräldrar vill sina barns bästa.\r\nMånga föräldrar är villiga att göra sitt yttersta för\r\natt barnen skall få tillfälle att utvecklas så positivt\r\nsom möjligt.</pre><pre>Det valfrihetsarbete när det gäller skolan som skett\r\ni regering och riksdag under den här\r\nmandatperioden, har sin utgångspunkt i en stark\r\ntilltro inte bara till föräldrarnas vilja att ge sina barn\r\nden bästa möjliga utbildningen utan också till\r\nbarnens förmåga.</pre><pre>Ända sedan propositionen om ändrat\r\nhuvudmannaskap för särskolan antogs våren 1992,\r\nhar frågan om föräldrar till utvecklingsstörda barn\r\nskall få ett större inflytande över sina barns\r\nskolgång varit mycket aktuell. En referensgrupp\r\ntillsattes inom Utbildningsdepartementet med\r\nuppgift att följa utvecklingen när det gäller skolans\r\noch föräldrars samverkan om utvecklingsstörda\r\nbarn. I gruppen ingår företrädare för särskola,\r\nföräldrar och handikapporganisationer.</pre><pre>Enligt gällande bestämmelser har barn som inte\r\nkan gå i grundskolan på grund av att de är\r\nutvecklingsstörda särskild skolplikt som skall\r\nfullgöras i särskolan. Styrelsen för särskolan i\r\nhemkommunen prövar om ett barn skall tas emot i\r\nsärskolan. Även om lagtexten inte bestämmer om\r\nsamråd, uttalas i lagmotiven att det är en\r\nsjälvklarhet.</pre><pre>Under allmänna motionstiden väcktes fem\r\nmotioner -- både från regeringssidan och från\r\noppositionen -- där det föreslås att föräldrar till\r\nutvecklingsstörda barn skall ha ett avgörande\r\ninflytande över valet av skolform för barnet. Flera\r\nav motionärerna anser det obegripligt att en\r\nsärskild grupp föräldrar skall undantas en sådan\r\nrätt.</pre><pre>I de allra flesta fall förekommer samråd, och man\r\nkommer också överens om placeringen av barnen\r\nmed föräldrarna. Det har dock visat sig att i ett fåtal\r\nfall är föräldrarna så missnöjda med det beslut som\r\nfattats av styrelsen för särskolan att de har\r\növerklagat till Skolväsendets överklagandenämnd.\r\nDet kan inte uteslutas att föräldrar har kunnat vara\r\nmissnöjda med en placering men ändå dragit sig för\r\natt klaga. Hur stort problemet är har varit svårt att\r\nfå en klar uppfattning om.</pre><pre>En del föräldrar har uttryckt en stor känsla av\r\nvanmakt när de har upplevt att de blivit överkörda i\r\nett beslut de tillmäter mycket stor betydelse för sina\r\nbarns framtid. De har ända sedan barnens födsel\r\nvarit vana vid att engagera sig mycket djupt i\r\nbarnens utveckling. Detta har kanske varit i högre\r\ngrad än hos föräldrar till barn vars utveckling följer\r\nett vanligare mönster. De har ofta samarbetat med\r\nmedicinsk och psykologisk expertis. Trots detta\r\nkänner många en stor osäkerhet inför skolstarten,\r\nkanske inte minst därför att de vet att det slutliga\r\navgörandet av valet inte är deras.</pre><pre>Utskottet instämmer i att ett barns placering i en\r\nskola mot föräldrarnas vilja är en dålig grund för\r\nbarnets skolgång. Därför bör regeringen se till att\r\nsamverkansformerna utvecklas. Utskottet anför i\r\nbetänkandet: ''När det gäller frågan om vem som\r\nskall ha sista ordet, i de fall man inte blir överens\r\nom val av nu aktuell skolform, finner utskottet,\r\nefter noggrant övervägande, att det är principiellt\r\nbetänkligt att myndighet ges möjlighet att slutligt ta\r\növer föräldrarnas ansvar.''</pre><pre>Utskottet föreslår att riksdagen ber regeringen göra\r\nen översyn av de regler som gäller för val av\r\nskolform för utvecklingsstörda barn, i syfte att\r\nföräldrarna i princip får det slutliga avgörandet när\r\ndet varit omöjligt att komma fram till ett\r\ngemensamt ställningstagande beträffande valet av\r\nskolform för utvecklingsstörda barn. Översynen\r\nskall ske så pass skyndsamt att regeringen kan\r\nförelägga riksdagen ett förslag i ärendet före\r\nutgången av 1994.</pre><pre>Utskottet framhåller uppfattningen att särskolan\r\näven i fortsättningen skall betraktas som en tillgång\r\nför skolväsendet. Den kommer säkert att vara det\r\nnaturliga alternativet för barn som inte bedöms\r\nklara den vanliga grundskolan. Det enskilda\r\nbarnets bästa måste alltid vara norm för valet av\r\nskolform.</pre><pre>När det gäller de barn som är gränsfall, kommer det\r\nalltid att vara ett problem att avgöra vilken\r\nskolform som passar dem bäst. Det faktum att\r\nutvecklingsstörda barn ofta omplaceras i vissa\r\nklasser tyder på detta. Jag fick för en tid sedan reda\r\npå ett exempel på en klass med ett tiotal barn. Efter\r\nnågra år var det faktiskt bara två av barnen från den\r\nursprungliga gruppen som var kvar. Vem det än är\r\nsom har det sista ordet vid valet av\r\nundervisningsform kommer vi aldrig att kunna\r\ngarantera att det är det lyckligaste valet som har\r\ngjorts. Vi kan aldrig helt undvika felbeslut -- vem\r\nsom än fattar beslutet. Det är sant nu, och det\r\nkommer förmodligen också att vara sant i\r\nfortsättningen.</pre><pre>Jag kan inte låta bli att uttrycka min stora glädje\r\növer att det snart kommer att öppnas en möjlighet\r\nför föräldrar till utvecklingsstörda barn att få ett\r\navgörande inflytande över sina barns skolgång.</pre><pre>Jag har den övertygelsen att föräldrar till dessa\r\nutsatta barn har den kompetens, det omdöme och\r\nden mognad som krävs för att ha det avgörande\r\ninflytandet över barnens placering.</pre><pre>Eva Johansson efterlyste att detta beslut skulle ha\r\nfattats för några år sedan. Ingen skulle ha varit\r\ngladare än jag om ett beslut hade kunnat fattas vid\r\nden tidpunkten. Men Socialdemokraterna måste\r\ntydligen komma i opposition för att inse\r\nangelägenheten i denna lagändring.</pre><pre>En utredning fanns till grund för det\r\nställningstagande som flera av partierna ville ta.\r\nEnligt denna utredning skulle särskolans styrelse\r\nbehålla rätten till avgörandet. Såvitt jag förstår var\r\nalla partier som då fanns i riksdagen representerade\r\ni utredningen. Kds hade inte tillfälle att vara med.\r\nDetta är kanske ägnat att tala för en viss ödmjukhet\r\ni frågan.</pre><pre>Vi har haft olika åsikter i frågan. Men nu är jag glad\r\natt det är ett enigt utskott som ställer sig bakom\r\ndenna utveckling.</pre><pre>Herr talman! Jag yrkar bifall till utskottets\r\nhemställan när det gäller föräldrainflytandet vid\r\nbeslut om skolform för utvecklingsstörda barn.</pre><pre>I detta anförande instämde Christer Lindblom (fp).</pre><pre>Anf. 199  EVA JOHANSSON (s):</pre><pre>Herr talman! Ingrid Näslund säger att ingen hade\r\nvarit gladare än hon om beslutet hade fattats för två\r\når sedan. Jo, förmodligen många föräldrar med\r\nutvecklingsstörda barn.</pre><pre>Precis som Ingrid Näslund säger är frågan utredd.\r\nUnder de två år som har gått har ingenting hänt. Jag\r\nskulle vilja veta vad det är som gör att Ingrid\r\nNäslund nu är beredd att fatta beslutet -- som har\r\nändrats sedan frågan var uppe till diskussion för två\r\når sedan. Ingrid Näslund och jag var nära att bidra\r\ntill att finna en lösning på frågan.</pre><pre>Anf. 200  INGRID NÄSLUND (kds):</pre><pre>Herr talman! Eva Johansson påpekade att frågan är\r\nutredd. Men den utredningen var klar -- om jag\r\nminns rätt -- innan Eva Johansson hade kommit i\r\noppositionsställning. Jag undrar varför Eva\r\nJohanssons parti inte var redo att fatta beslut med\r\nden utredningen som underlag när de hade makten.</pre><pre>Jag har inte ändrat uppfattning under denna tid.\r\nDet har jag klart deklarerat. Jag har också\r\ndeklarerat att jag har varit besviken på att det har\r\ntagit denna tid att komma fram till beslutet. Det är\r\nmöjligt att Eva Johansson har haft denna\r\nuppfattning under en betydligt längre tid. Men hon\r\nhar fått vänta på att hennes parti har blivit redo att\r\nfatta detta beslut. Jag har i det här fallet fått vänta\r\npå att mina regeringskamrater har blivit redo att\r\nvara med och fatta detta beslut.</pre><pre>Anf. 201  EVA JOHANSSON (s):</pre><pre>Herr talman! Det här börjar låta som en ganska\r\ngammal och raspig skiva. Så fort vi begär besked\r\nfrån er i regeringspartierna om varför ni agerar som\r\nni gör så hänvisar ni alltid till något som ligger bakåt\r\ni tiden och som är vårt agerande. Ni sitter med\r\nregeringsmakten. Glöm inte bort det!</pre><pre>Den här regeringsmakten har inte velat göra\r\nnågonting. Nu är det inte heller regeringen som har\r\nlagt fram förslag om en lagändring, utan det\r\nuppdraget måste riksdagen tvinga på regeringen.\r\nJag undrade över vad Ingrid Näslund vet i dag som\r\nhon inte visste för två år sedan och som nu gör att\r\nhon är beredd att medverka till att den här\r\nlagändringen kommer till stånd.</pre><pre>Enligt mitt förmenande har vi inte fått reda på\r\nnågonting nytt därför att regeringens referensgrupp\r\ninte har tillåtits att arbeta med att ta fram ett\r\nunderlag för en lagändring. Den har haft ett ganska\r\nvitt uppdrag och följer frågan. Väldigt litet har hänt\r\ni den här gruppen, trots att\r\nhandikapporganisationerna har varit företrädda\r\noch så gärna hade velat ha ett vidare uppdrag och\r\nfå arbeta med frågan.</pre><pre>Anf. 202  INGRID NÄSLUND (kds):</pre><pre>Herr talman! Jag noterar att Eva Johansson inte har\r\nvelat svara på min fråga om varför hon väntade tills\r\nhon kom i opposition innan hon tog tag i den här\r\nfrågan med den kraft som hon har gjort under den\r\nhär tiden. Jag har ju deklarerat varför jag inte har\r\ndrivit på frågan. Jag har väntat på att det skulle\r\nkomma ett initiativ, men nu har vi genom motioner\r\nfrån både regeringssida och oppositionspartier fått\r\nett förslag från ett enigt utskott. Det är jag väldigt\r\ntacksam för.</pre><pre>Jag är allra mest glad för alla de föräldrar som har\r\nkämpat för detta länge. Jag vill hålla med Björn\r\nSamuelson om att de har gjort ett mycket bra\r\narbete för att klargöra hur de ser på frågan. Nu\r\nhoppas vi att riksdagen skall fatta beslut i enlighet\r\nmed det eniga utskottet. Det kan vi förvänta oss.</pre><pre>Överläggningen var härmed avslutad.</pre><pre>31 §  Tilläggsbudget till statsbudgeten för\r\nbudgetåret 1993/94</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU7 Tilläggsbudget till statsbudgeten för\r\nbudgetåret 1993/94 (prop. 1993/94:105 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 17 mars.)</pre><pre>32 §  Åtgärder mot etnisk diskriminering i\r\narbetslivet</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU9 Åtgärder mot etnisk diskriminering i\r\narbetslivet (prop. 1993/94:101).</pre><pre>Anf. 203  LAHJA EXNER (s):</pre><pre>Herr talman! I AU9 behandlar utskottet\r\nregeringens förslag om åtgärder mot rasistisk\r\nbrottslighet och etnisk diskriminering i arbetslivet.\r\nArbetsmarknadsutskottet har haft att behandla en\r\ndel av propositionen. De förslag som handlar om\r\nåtgärder mot rasistisk brottslighet med ändringar i\r\nbrottsbalken har överlämnats till justitieutskottet\r\nför beredning och behandlas senare av kammaren.</pre><pre>I och med beslutet i detta ärende får vi en ny\r\narbetsrättslig lag som skall gälla på hela\r\narbetsmarknaden. Lagen skall ge skydd både för\r\narbetssökande och för arbetstagare.\r\nDiskrimineringsgrunderna är ras, hudfärg,\r\nnationellt eller etniskt ursprung, eller\r\ntrosbekännelse. Vi socialdemokrater godtar\r\nregeringens förslag i denna del.</pre><pre>Däremot har vi i utskottet reserverat oss mot\r\nutskottsmajoritetens beslut när det gäller yrkandet\r\ni vår handikappolitiska partimotion. Vi har där\r\nbegärt en lagstiftning med förbud mot\r\ndiskriminering av funktionshindrade i arbetslivet.</pre><pre>Människor med funktionshinder och kroniska\r\nsjukdomar behöver i många fall extra stöd av\r\nsamhället för att kunna finna, få och behålla ett\r\narbete. Rätten till arbete är lika viktig för dessa\r\ngrupper som för oss som fortfarande betraktas som\r\nfriska.</pre><pre>Kön av funktionshindrade som vill ha ett arbete\r\nmen som inte erhåller något ökar under\r\nlågkonjunktur. Om vi tittar tillbaka under de år det\r\nvar högkonjunktur kan vi konstatera att antalet\r\narbetssökande med handikapp i kön även då var\r\norimligt hög och konstant. Vi oroar oss för att\r\ndagens höga siffror skall bli bestående även om\r\nkonjunkturen vänder.</pre><pre>Ett sätt att stärka de funktionshindrades ställning är\r\natt införa ett lagfäst skydd mot diskriminering av\r\nsamma slag som inom jämställdhetsområdet.\r\nRiksdagen bör nu ge regeringen i uppdrag att\r\nsnarast återkomma med en proposition i frågan.</pre><pre>Herr talman! Jag yrkar bifall till den\r\nsocialdemokratiska reservationen till\r\narbetsmarknadsutskottets betänkande nr 9\r\nbeträffande mom. 8 och i övrigt till utskottets\r\nhemställan.</pre><pre>Anf. 204  HANS ANDERSSON (v):</pre><pre>Herr talman! Det är mycket glädjande att stå här\r\noch kunna konstatera att vi är på väg att få en\r\nlagstiftning som förbjuder diskriminering i\r\narbetslivet. Detta säger jag trots att jag kommer att\r\nyrka bifall till delar av min meningsyttring, som\r\ninnebär en ganska stark kritik när det handlar om\r\ntillämpningen, området och utformningen av\r\nlagstiftningen.</pre><pre>Diskriminering av människor strider mot mänskliga\r\nrättigheter. Enligt vår uppfattning är vi helt enkelt\r\nfolkrättsligt förpliktade, genom FN:s\r\nrasdiskrimineringskonvention, att ha en lag mot\r\ndiskriminering i arbetslivet. Sverige har fått kritik\r\nför att vi inte har haft denna lagstiftning, och det\r\nhar gjorts många försök att införa en sådan. Vi i\r\nVänsterpartiet har motionerat, och det har gjorts\r\nen serie utredningar. Samtliga de parter och\r\ninstanser som bryr sig rejält om denna fråga har\r\nyrkat att en lagstiftning skall införas.</pre><pre>Vi hade varit gladare om utskottet hade kommit\r\nnärmare det förslag som\r\nDiskrimineringsombudsmannen lade fram 1989.\r\nDelar av det förslaget har vi inkorporerat i vår\r\nmotion med anledning av propositionen. Men\r\nutskottet har inte gått på vår linje. Jag tänkte bara\r\ni all korthet redogöra för några punkter som vi\r\ntycker är särskilt viktiga.</pre><pre>Diskriminering i arbetslivet är mycket vanlig. Jag\r\ntycker att utskottet gör ett starkt understatement\r\nnär man i betänkandet säger att det ''finns skäl att\r\nanta att etnisk diskriminering förekommer på den\r\nsvenska arbetsmarknaden och att nuvarande\r\nrättsregler inte ger ett tillräckligt gott skydd''.</pre><pre>AMS, Diskrimineringsombudsmannen,\r\nFlyktingrådet -- ja, det är många som talar ett helt\r\nannat språk: det är vanligt att diskriminering\r\nförekommer. Nuvarande rättsläge gäller inte alls,\r\nvilket utskottet påpekar på ett annat ställe i\r\nbetänkandet: ''Någon rättslig möjlighet att ingripa\r\nens mot uttrycklig etnisk diskriminering i en\r\nanställningssituation finns emellertid inte.'' Det är\r\ndärför så mycket viktigare att införa en lagstiftning.</pre><pre>Våra alternativ innebar och innebär ett generellt\r\nförbud. Det är i enlighet med vad\r\nDiskrimineringsombudsmannen föreslog. Det är i\r\nenlighet med vad experten i EDU, Utredningen om\r\netnisk diskriminering, Gunilla Upmark, har\r\nföreslagit. Det är i enlighet med vad\r\nInvandrarverket och Flyktingrådet har krävt.</pre><pre>Det innebär att man mycket starkare går på\r\nbegreppet diskriminering. Det innebär inte att man\r\nnödvändigtvis måste ha en anställning som gör att\r\nman blir förbigången, så att man därmed får föra en\r\nargumentation som kanske mera handlar om\r\nmeriter och meritvärdering. Det är fråga om just\r\ndiskrimineringen när man blir förbisedd,\r\nförbigången, inte blir kallad till en intervju eller blir\r\nratad direkt. Det är just den diskriminering som\r\nskall vara brottet.</pre><pre>På samma sätt menar vi att indirekt diskriminering\r\nskall vara förbjuden och leda till sanktioner. Det är\r\nmycket vanligt, kanske vanligare, med en indirekt\r\ndiskrimineringssituation än en direkt. Därmed inte\r\nsagt att det är självklart enkelt att skilja på de här\r\nbegreppen.</pre><pre>Här säger utskottet att man tar för givet att vi\r\nmenar att en indirekt diskriminering handlar om en\r\nuttrycklig och avsiktlig diskriminering. Men det är\r\ninte alltid så enkelt. I vår motion har vi också\r\ndefinierat det så som det brukar definieras, t.ex. i\r\nden engelska lagstiftningen och i\r\nDiskrimineringsombudsmannens förslag: Indirekt\r\ndiskriminering innebär att till synes neutrala regler\r\neller villkor uppställs som gäller för alla men som\r\nfår till följd, rent faktiskt, att det bara är\r\nmedlemmarna i en viss grupp eller i vissa grupper\r\nsom missgynnas. Det kan handla om överdrivna\r\nkrav på kunskaper i svenska språket. Det kan\r\nhandla om viss klädsel -- det har förekommit sådana\r\nfall, med sikher och turbaner. Det är alltså sakligt\r\nomotiverade krav, som får till effekt att människor\r\ntillhörande en annan etnisk grupp särbehandlas\r\nnegativt.</pre><pre>För oss har det varit viktigt att markera att\r\nlagstiftningen är för begränsad. Många andra\r\ninstanser har markerat detsamma. Jag upprepar:\r\nDiskrimineringsombudsmannen går på vår linje,\r\nliksom experten i Diskrimineringsutredningen.</pre><pre>Vi har även föreslagit att ekonomiskt skadestånd\r\nskall kunna utverkas, eftersom man inte kan\r\nogiltigförklara det faktum att man inte får en\r\nanställning.</pre><pre>Vi har också betonat -- det kanske är det allra\r\nviktigaste -- möjligheten att fördela\r\nrättegångskostnader, så att människor inte\r\nundviker att gå till domstol för att få sin sak prövad\r\ndärför att de är rädda att få betala motpartens\r\nrättegångskostnader. En regel om sådan fördelning\r\nav rättegångskostnader hade varit mycket rimlig att\r\ninföra i detta fall.</pre><pre>Det här betyder, summa summarum, att vi vill\r\nutvidga skyddet mot diskriminering. Vi vill både\r\nutvidga tillämpningsområdet och skärpa själva\r\nutformningen av förbudet mot särbehandling av\r\netniska skäl.</pre><pre>Vi vill också se till att processen,\r\nrättegångssituationen, inte innebär att man håller\r\ntillbaka prövningar i domstolen som borde ha\r\nkommit till stånd.</pre><pre>Herr talman! Jag ställer mig bakom Vänsterpartiets\r\nmeningsyttring, som jag har avgivit till\r\nbetänkandet, men jag yrkar bifall till mom. 3, 4 och\r\n6, för att spara tid vid voteringen.</pre><pre>Herr talman! Ytterligare några frågor berörs i detta\r\nbetänkande. Diskriminering är något fasansfullt för\r\nden som drabbas. I december 1993 avslog riksdagen\r\nen motion från Vänsterpartiet om viss politisk\r\ndiskriminering. Jag har sett många sådana fall.</pre><pre>Jag har också sett fall där människor som har\r\nfysiska eller andra handikapp diskrimineras. Det\r\nfinns all anledning att göra något på detta område.</pre><pre>Jag vill därför yrka bifall till den\r\nsocialdemokratiska reservationen, som avser\r\ndiskriminering av handikappade.</pre><pre>Låt mig säga att det här blir allt vanligare i dag, när\r\ndet ställs hårdare krav i arbetslivet, där man skall\r\nbli socialt accepterad, skall vara med i ett team,\r\nskall ställa upp och det blir ett slags samhörighet.\r\nDen som är litet ovanlig riskerar att slås ut.</pre><pre>Slutligen, herr talman, vill jag notera att utskottet\r\nhar behandlat vår motion Ju615 mycket positivt.\r\nDen handlar om diskriminering av homosexuella.\r\nJust i motionens text talas det om att det vore bra\r\natt inkorporera ett förbud mot diskriminering av\r\nhomosexuella i den här lagstiftningen, men den\r\ngäller trots allt etnisk diskriminering.</pre><pre>När det handlar om diskriminering av\r\nhomosexuella är situationen lika förfärande för\r\nindividen. Det är med mycket stor glädje som jag\r\nhar kunnat konstatera att utskottet förklarar att en\r\nsådan här lagstiftning är behövlig, men att den\r\nmåste beredas närmare av regeringen i samband\r\nmed en del andra förslag på det området. I det fallet\r\när jag alltså utomordentligt nöjd med utskottets\r\nbehandling.</pre><pre>Anf. 205  CHARLOTTE CEDERSCHIÖLD\r\n(m):</pre><pre>Herr talman! I arbetsmarknadsutskottets\r\nbetänkande nr 9 tillstyrker utskottet regeringens\r\nförslag att med verkan fr.o.m. den 1 juli 1994 införa\r\nregler och förbud mot etnisk diskriminering i\r\narbetslivet. De nya reglerna skall tillsammans med\r\nde nuvarande utgöra en ny lag mot etnisk\r\ndiskriminering.</pre><pre>Det råder enighet om den grundläggande synen i\r\ndetta betänkande, nämligen att diskriminering är\r\nav ondo. Samtidigt får lagstiftaren inte låta sig\r\nförblindas i sin iver att uppnå viktiga mål, så att i\r\nstället rättssäkerheten träds för när.</pre><pre>Saklighet, opartiskhet och meritvärdering bör\r\nprincipiellt ligga till grund för anställning. Även om\r\nen jämförelse av meriter är nödvändig även vid\r\netnisk diskriminering, liksom vid brott t.ex. mot\r\njämställdhetslagen, kan även många andra faktorer\r\ntillkomma. Den som haft diskriminerande avsikter\r\nstraffas. Anklagelser mot en en arbetsgivare om\r\netnisk diskriminering har en moraliskt nedsättande\r\ninnebörd, varför lagstiftningen kan komma att\r\nbidra till att arbetsgivaren blir mer medveten om\r\nsitt förhållningssätt och därmed beter sig så att han\r\ninte riskerar att drabbas av lagen.</pre><pre>Det råder delade meningar om det ur rättslig\r\nsynpunkt nödvändiga i att införa nationell\r\nlagstiftning på området. Oavsett synpunkterna i\r\ndetta avseende föreslår regeringen och nu utskottet\r\natt nationell lagstiftning införs.</pre><pre>Vår lag mot etnisk diskriminering från 1986\r\nomfattar hela samhällslivet och fördömer totalt\r\netnisk diskriminering, dock utan att innehålla\r\nförbud. Lagligt skydd mot diskriminering finns\r\näven i LAS. Överträdelser kan leda till skadestånd.\r\nDen fria arbetsledningsrätten får inte tillämpas\r\notillbörligt eller godtyckligt.</pre><pre>Den lag som nu föreslås gäller hela\r\narbetsmarknaden. Den gäller både arbetssökande\r\noch arbetstagare. Överträdelse sker om någon\r\nverkligen handlar diskriminerande, dvs. på grund\r\nav någons etniska ursprung avstår från att anställa.\r\nSjälva beslutet att diskriminera utgör grunden för\r\növerträdelsen. Att mer allmänt lagstifta mot\r\ndiskriminerande beteende skulle kunna leda till\r\norimliga situationer och riskera rättssäkerheten.</pre><pre>Om beteendet lett till att något annat än saklig\r\ngrund bidragit till särbehandling av en\r\narbetssökande, kan detta läggas arbetsgivaren till\r\nlast. Skadestånd kan då utdömas. Längre kan man\r\nknappast gå i en rättsstat.</pre><pre>Vad beträffar arbetssökande gäller ideellt\r\nskadestånd, eftersom det här är förenat med ofta\r\nomöjliga bedömningar att fastställa när en tänkt\r\nanställning skulle ha börjat eller slutat respektive\r\nvilka löne- och anställningsvillkor som skulle ha\r\ngällt om en förhandling eventuellt hade kommit till\r\nstånd.</pre><pre>Det kan ifrågasättas om det över huvud taget vore\r\nmöjligt att konstruera en reglering som kan\r\ntillämpas på det otal olika möjligheter som kan\r\nuppkomma i en sådan situation. Om man nu även\r\nhar målet att bevara rättssäkerheten i\r\nlagstiftningen, vilket utskottsmajoriteten har, får\r\nman hålla godtycket stången.</pre><pre>Att formulera generella föreskrifter som kan\r\nanvändas i specifika anställningssituationer\r\nförefaller vara en vansklig uppgift.\r\nFörbudslagstiftningen måste också gå att tillämpa,\r\noch det är lättare om lagen är tydlig än om den är\r\nallmän och då ofta oklar. Dessa synpunkter delas av\r\nregeringen och utskottet med undantag för\r\nvänsterrepresentanten.</pre><pre>Om arbetsgivaren tillämpar neutrala regler men\r\nmed diskriminerande avsikt, blir detta i praktiken\r\ndirekt diskriminering, dvs. gränsdragningen mellan\r\ndirekt och indirekt diskriminering är något oklar.\r\nAvsiktliga fall av indirekt diskriminering omfattas\r\nav lagen.</pre><pre>Vänsterns önskemål om fördelning av\r\nrättegångskostnaderna är redan tillgodosett med\r\nden undantagsregel som finns i arbetstvistlagen.\r\nOm en princip behöver prövas står det AD redan\r\nfritt att ändra kostnadsfördelningen. Finns\r\nprincipen redan prövad blir ju ytterligare\r\ndomstolsbehandling onödig.</pre><pre>Den socialdemokratiska reservationen berör ett\r\nmycket viktigt område, de funktionshindrades\r\nsituation på arbetsmarknaden. Detta är en\r\nbetydelsefull fråga för regeringen, och därför\r\navsätts 1,5 miljarder kronor för yrkesrehabilitering,\r\n6,4 miljarder kronor för lönebidrag,\r\narbetshjälpmedel, näringshjälp och arbetsbiträde\r\nsamt 4,9 miljarder kronor för Samhall, inalles 12,8\r\nmiljarder kronor.</pre><pre>En ny lagstiftning om arbetslivets tillgänglighet för\r\npersoner med funktionshinder är aktuell. Den skall\r\nersätta delar i främjandelagen, som ligger för\r\növersyn i Arbetsrättskommittén, vilken beräknas\r\nvara klar våren 1994. Det finns därför skäl att\r\navvakta ARK:s överväganden, så att en samlad\r\nbedömning kan göras när det gäller de\r\nfunktionshindrade. Detsamma gäller beträffande\r\nde homosexuella, som ju berörs av\r\nPartnerskapskommitténs resultat, vilket nu bereds i\r\nregeringskansliet.</pre><pre>Även om Vänstern inte är helt nöjd med längden i\r\nsteget, kan man konstatera att alla partier tycker att\r\narbetsmarknadsutskottets betänkande nr 9 är ett\r\nsteg i rätt riktning och att det finns stor enighet i\r\nbetänkandets huvudsakliga delar.</pre><pre>Herr talman! Jag ber att få yrka bifall till utskottets\r\nhemställan i arbetsmarknadsutskottets betänkande\r\nnr 9 samt avslag på den socialdemokratiska\r\nreservationen och Vänsterns meningsyttring.</pre><pre>Anf. 206  LAHJA EXNER (s) replik:</pre><pre>Herr talman! Vi socialdemokrater är medvetna om\r\natt den sittande Arbetsrättsutredningen har i\r\nuppdrag att i sin översyn innefatta även\r\nfrämjandelagen från 1973. Vi har dock med tanke\r\npå de hittillsvarande resultaten inga större\r\nillusioner om vad den översynen kommer att\r\nresultera i. Risk finns att de tidigare\r\nutredningsförslagen, som bifallits och trädde i kraft\r\nden 1 januari 1994, leder till ytterligare utslagning\r\nav kroniskt sjuka och andra med nedsatt\r\narbetsförmåga samt minskar de handikappades\r\nmöjligheter att få fast plats i arbetslivet.</pre><pre>Anf. 207  CHARLOTTE CEDERSCHIÖLD\r\n(m) replik:</pre><pre>Herr talman! Om det hade varit så att\r\nsocialdemokraterna suttit i regeringsställning,\r\nskulle situationen ha varit exakt densamma, men\r\nmed omvända förtecken. Riksdagen brukar inte\r\nföregripa beredning och utredning, i synnerhet inte\r\nnär det finns olika uppfattningar i frågan, och det\r\nvet Lahja Exner. Om ni hade varit i\r\nregeringsställning, hade också ni väntat till dess att\r\nberedningen av frågan varit klar i regeringskansliet.</pre><pre>Anf. 208  LAHJA EXNER (s) replik:</pre><pre>Herr talman! De funktionshindrade är ju, som\r\nCharlotte Cederschiöld nämnde i sin tidigare\r\nreplik, en prioriterad grupp t.ex. i våra\r\narbetsförmedlares verksamhet. Jag vet att många\r\nav dessa gör stora ansträngningar för att öppna\r\ndörren till arbetsmarknaden för denna grupp. Men\r\nde slåss mot väderkvarnar när 80 000\r\nfunktionshindrade knackar på dörren och kraven\r\nfrån arbetsgivarna ökar. När 600 000 personer står\r\nutanför den ordinarie arbetsmarknaden är det inte\r\nlätt för den funktionshindrade att hävda sig utan\r\nuttryckligt stöd i vår lagstiftning.</pre><pre>Bara det faktum att över 60 000 personer, däribland\r\nalltför många relativt unga, förtidspensionerades\r\nunder 1993 är bevis nog för att situationen är helt\r\noacceptabel. Detta borde hela riksdagen inse, inte\r\nminst Charlotte Cederschiöld, som ofta är en\r\nmycket ivrig förespråkare för att vi skall hantera\r\nskattebetalarnas medel med stor varsamhet.\r\nFörtidspensioneringen kostar faktiskt väldigt\r\nmycket pengar. När man ser att de praktiska\r\narbetsmarknadspolitiska åtgärderna och ökade\r\npersonalresurser till arbetsförmedlingarna inte\r\nräcker till, borde man efter många års utredande\r\nkomma till skott.</pre><pre>Anf. 209  CHARLOTTE CEDERSCHIÖLD\r\n(m) replik:</pre><pre>Herr talman! Nu blandar Lahja Exner ihop det litet\r\ngrand. Jag har aldrig någonsin uttalat mig för att det\r\nskulle vara bättre med förtidspensionering än att\r\nbefinna sig på arbetsmarknaden. Jag har tvärtom\r\nprecis samma uppfattning som Lahja Exner, att det\r\ngäller att bereda de funktionshindrade bättre\r\ntillgång till arbetsmarknaden. Jag har ingen annan\r\nuppfattning än att vi skall stärka deras möjligheter\r\natt få arbete och behålla sitt arbete.</pre><pre>Det är också därför som regeringen har en\r\nutredning på gång och kommer att lägga fram ett\r\nlagförslag om att öka arbetsmarknadens\r\ntillgänglighet för de funktionshindrade. På den\r\npunkten har vi exakt samma uppfattning. Det är\r\nbara beträffande tidpunkten när det skall ske som\r\nvåra uppfattningar skiljer sig. Vi är mycket\r\nangelägna om att producera bra lagförslag, så att vi\r\ninte hamnar i lägen där vi måste tänka om och\r\nändra. Vi vill att de lagförslag som läggs fram skall\r\nha hög kvalitet.</pre><pre>Anf. 210  HANS ANDERSSON (v) replik:</pre><pre>Herr talman! Jag vill understryka några saker. Det\r\nhar gått väldigt långsamt, och det har varit en väldig\r\nmotvilja mot att lagstifta i det här ärendet.\r\nCharlotte Cederschiöld säger att det är viktigt med\r\nrättssäkerheten, och jag delar den uppfattningen.\r\nMen tänk då på rättssäkerheten för dem som har\r\ndiskriminerats! De är många, och de har ökat i\r\nantal.</pre><pre>När det gäller de sakliga frågorna vill jag säga att\r\nindirekt diskriminering är mycket vanlig. En\r\nmängd olika krav kan ställas där man kan hävda att\r\ndet inte är fråga om avsiktlig diskriminering och där\r\ndet är oerhört svårt att bevisa att förfarandet är\r\navsiktligt. Jag tycker att det rimliga är den\r\nuppfattning som Diskrimineringsombudsmannen\r\nhade, nämligen att arbetsgivaren kanske inte insett\r\nmen rimligen borde ha insett den diskriminerande\r\neffekten av viss föreskrift. Så har man för övrigt i\r\nlagstiftningen både i USA och i England.</pre><pre>Sedan skall man ha höga krav på bevisning för att\r\nha rättssäkerhet, och det kommer man att ha. Det\r\nkommer inte att vara lätt att döma en person för\r\ndiskriminering.</pre><pre>På samma sätt är det när det gäller att ha ett mer\r\ngenerellt begrepp än vad som föreslås i den här\r\nlagen. Här är det t.ex. nödvändigt att någon anställs\r\nför att jag skall kunna hävda att någon har blivit\r\ndiskriminerad. Det finns många situationer där alla\r\nsökande är invandrare, och invandrare passar inte.\r\nFrågan dyker aldrig upp, trots att det uppenbart är\r\nen diskriminerande situation för invandrare.</pre><pre>Det är sådant som vi från Vänstern vill komma åt,\r\noch det var sådant som\r\nDiskrimineringsombudsmannen ville komma åt,\r\njust det diskriminerande momentet i\r\nanställningssituationen. Jag beklagar att man inte\r\nhar kunnat komma oss till mötes där. Men trots att\r\njag är mycket kritisk så vidhåller jag min\r\nståndpunkt att det är ett framsteg och ett mycket\r\nstort framsteg att Sveriges riksdag kommer att anta\r\nen lag som förbjuder och straffsanktionerar\r\ndiskriminering i arbetslivet på grund av etniska\r\nskäl.</pre><pre>Anf. 211  CHARLOTTE CEDERSCHIÖLD\r\n(m) replik:</pre><pre>Herr talman! Ja, det är glädjande att Hans\r\nAndersson och jag i alla fall är så pass överens som\r\nvi faktiskt är i den här frågan. Det är bra att vi är\r\nense om att behålla rättssäkerheten och undvika för\r\nmycket luddighet i lagstiftningen. Men det står\r\nfaktiskt i Hans Anderssons meningsyttring att ett\r\nförbud mot indirekt diskriminering skulle träffa alla\r\nsituationer då en arbetssökande blivit orättvist\r\nbehandlad.</pre><pre>Skall man se till att få domslut på alla situationer\r\ndå en arbetssökande har blivit orättvist behandlad,\r\nkommer man att sträcka ut lagstiftningen mycket\r\nmycket långt. Det är klart att det då blir väldigt\r\nsvårt att vara tydlig och bibehålla rättssäkerheten.</pre><pre>Den som gör sig skyldig till avsiktlig diskriminering\r\nkommer att fällas. Det måste då faktiskt finnas skäl\r\nnär man dömer, och med den här lagstiftningen\r\ntvingar man också arbetsgivarna att framföra skäl.\r\nJag tror att man därmed uppnår båda målen, att vi\r\nfår en bra lagstiftning mot etnisk diskriminering och\r\nen lagstiftning som bygger på rättssäkerhet.</pre><pre>Anf. 212  HANS ANDERSSON (v) replik:</pre><pre>Herr talman! Vi är alltså inte överens, och vi kan\r\ninte klara ut det i det här replikskiftet. Men en\r\nviktig sak återstår att säga.</pre><pre>En stor del av verkan av den här lagstiftningen är\r\nnormbildande, det är jag alldeles övertygad om.\r\nDet är då viktigt att man får med i diskussionen och\r\natt man får rättsligt prövade en stor mängd ärenden\r\neller åtminstone har möjlighet att pröva dem\r\nrättsligt.</pre><pre>Jag menar att lagstiftningen, som den nu föreslås\r\noch förmodligen kommer att beslutas, innebär att\r\nden är för begränsad. På det sättet kan\r\nlagstiftningen komma i vanrykte. Om många\r\nmänniskor upplever en direkt diskriminering men\r\narbetsgivaren t.ex. inte anställt någon svensk efter\r\natt ha förkastat alla invandrare, går det inte att\r\npröva ärendet. Då är risken väldigt stor att\r\nlagstiftningen kommer att uppfattas som ett sken.\r\nDet är farligt.</pre><pre>Det finns flera likheter med vad som har hänt på\r\nområdet könsdiskriminering. Det är farligt om man\r\nhar en för vag och för svag lagstiftning och om den\r\när för svår att pröva rättsligt. Det är också skälet till\r\natt jag tycker att frågan om rättegångskostnaderna\r\när viktig. Det finns möjlighet att inskrida så att man\r\nfördelar kostnaderna, men det är inte alldeles\r\nsäkert. Vi hade velat ha en speciell regel som kunde\r\nlyfta det här området till att ha den dignitet som det\r\nborde ha.</pre><pre>Anf. 213  CHARLOTTE CEDERSCHIÖLD\r\n(m) replik:</pre><pre>Herr talman! På den här punkten har vi olika\r\nönskemål, Hans Andersson och jag. Till skillnad\r\nfrån Hans Andersson önskar faktiskt inte jag att det\r\nskall inträffa många diskrimineringsfall, som Hans\r\nAndersson uttryckte sig, utan jag önskar att det\r\nskall bli få diskrimineringsfall. Däremot önskar jag\r\natt de skall bli rättsligt behandlade och att\r\ninvandrarna skall känna en trygghet i lagstiftningen\r\nde gånger sådana fall inträffar.</pre><pre>Anf. 214  LENNART ROHDIN (fp):</pre><pre>Herr talman! Riksdagen kommer, som tidigare\r\ntalare redan har sagt, att kunna fatta ett beslut med\r\nmycket stor räckvidd, och jag instämmer i\r\nuppfattningen att det är mycket glädjande att detta\r\nkommer att ske om inte i alldeles fullständig så\r\nåtminstone mycket bred enighet. Det här är ett\r\nviktigt steg på vägen mot lika behandling av\r\nmänniskor som lever och verkar i vårt land oavsett\r\netnisk bakgrund. Vägen hit har emellertid varit\r\nlång -- onödigt lång.</pre><pre>Diskriminering i arbetslivet på etnisk grund är\r\nliksom annan diskriminering ofta svår att komma\r\nåt. Frågan om huruvida en person förfördelats på\r\ngrund av diskriminering t.ex. på etnisk grund eller\r\npå grund av kön är ofta mycket svår att entydigt\r\nbelägga. Däremot är det uppenbart att\r\nförekomsten av diskriminering på dessa grunder är\r\nomfattande.</pre><pre>Herr talman! Redan för mer än 15 år sedan tillsatte\r\ndåvarande statsrådet, ansvarig för bl.a.\r\ninvandrarfrågor, Rolf Wirtén den s.k.\r\ndiskrimineringsutredningen, som hade till uppgift\r\natt också överväga åtgärder mot etnisk\r\ndiskriminering i arbetslivet. 1983 lade utredaren,\r\nInvandrarverkets förste generaldirektör Kjell\r\nÖberg, fram ett förslag om lag mot etnisk\r\ndiskriminering i arbetslivet.</pre><pre>Kjell Öberg föreslog ett lagfäst förbud mot etnisk\r\ndiskriminering i arbetslivet. En arbetsrättslig lag\r\nföreslogs med Arbetsdomstolen som enda forum.\r\nFörslaget uppvisade stora likheter med\r\njämställdhetslagens förbud mot diskriminering i\r\narbetslivet på grund av kön. Förslaget lades\r\nemellertid i en skrivbordslåda av den dåvarande\r\nregeringen, som tillträtt efter valet 1982.</pre><pre>Det förslag vi i dag har att ta ställning till och som\r\nframlagts av invandrarminister Birgit Friggebo\r\ninnebär ett lagfäst förbud mot etnisk diskriminering\r\ni arbetslivet. Lagstiftningen inordnas i det\r\narbetsrättsliga regelsystemet med\r\nArbetsdomstolen som huvudsakligt forum.\r\nDiskrimineringsombudsmannen får en\r\nprocessförande roll som motsvarar\r\nJämställdhetsombudsmannens.</pre><pre>Vägen hit var lång. Kjell Öberg och landets många\r\ninvandrare har fått vänta länge. Det är därför\r\nytterst glädjande med den breda enighet som nu\r\näntligen uppnåtts.</pre><pre>Herr talman! Principiellt medger naturligtvis inte\r\nsvensk rätt diskriminering på t.ex. etnisk grund,\r\nmen något generellt rättsligt förbud har inte funnits\r\nhittills. Sverige har ratificerat flera internationella\r\nkonventioner som också inbegriper åtgärder mot\r\netnisk diskriminering i arbetslivet. Dessa\r\nkonventioner föreskriver inte någon absolut\r\nskyldighet att lagstifta mot etnisk diskriminering i\r\narbetslivet, och utredningen om åtgärder mot\r\netnisk diskriminering konstaterade likaså i sitt\r\nslutbetänkande hösten 1992 att konventionerna\r\ninte innebär någon absolut skyldighet att lagstifta\r\nmen att det skulle vara mest förenligt med deras\r\nsyfte att införa lagstiftning.</pre><pre>Folkpartiet liberalerna har länge krävt att också\r\ndiskriminering på arbetsmarknaden på etnisk\r\ngrund skall vara förbjuden. Det har ju sedan länge\r\ngällt för diskriminering på grund av\r\nkönstillhörighet. Ett lagstiftat förbud innebär en\r\nmöjlighet att lagföra uppenbar och avsiktlig\r\ndiskriminering på etnisk grund.</pre><pre>Liksom i fråga om diskriminering på grund av\r\nkönstillhörighet finns det naturligtvis en stor gråzon\r\nsom är svår att bevisa och närmast omöjlig att\r\nkomma åt med lagregler.</pre><pre>En lagstiftning torde därför alltid framför allt få en\r\nopinions- och normbildande funktion. Nuvarande\r\nregelsystem har inte denna funktion.</pre><pre>Normbildningsfunktionen är tillgodosedd och har\r\nett starkt stöd i det förslag vi nu fattar beslut om.\r\nMan påverkar också gråzonen bäst med opinions-\r\noch normbildning. Lagtextdeklarationer som inte\r\nerbjuder några praktiska möjligheter att komma åt\r\ngråzonsfall riskerar tvärtom att undergräva tilltron\r\ntill lagen och dess syften.</pre><pre>Att överlämna frågan till arbetsmarknadens parter\r\nskulle ha inneburit en begränsning av skyddet till\r\ndem som är medlemmar hos parterna. En\r\nlagstiftning torde också ha en klart starkare\r\nnormbildande funktion än ett kollektivavtal skulle\r\nhaft. Den ger ett klart och entydigt besked om\r\nsamhällets inställning till etnisk diskriminering i\r\narbetslivet, och det gör den lagstiftning mot etnisk\r\ndiskriminering i arbetslivet som riksdagen nu\r\nkommer att anta.</pre><pre>Herr talman! Jag yrkar bifall till hemställan i\r\nutskottets betänkande.</pre><pre>Anf. 215  BENGT LINDQVIST (s):</pre><pre>Herr talman! Jag skall i mitt inlägg ytterligare\r\nbelysa det socialdemokratiska förslaget om en\r\nantidiskrimineringslag på handikappområdet.</pre><pre>Jag vill påminna om att det snart är två år sedan\r\nHandikapputredningen lade fram sitt\r\nslutbetänkande ''Ett samhälle för alla''. Det är ett\r\nmycket viktigt betänkande -- principiellt, och också\r\ni sak. Poängen med detta betänkande är att vi måste\r\nkomplettera de traditionella metoderna inom\r\nhandikappområdet med nya för att nå fullgoda\r\nresultat i framtiden. Utredningens huvudsakliga\r\nbudskap är att det är den rättsliga ställningen som\r\nmåste stärkas för människor med funktionshinder.</pre><pre>En sak är väldigt viktig i det sammanhanget. Det\r\nrådde fullständig politisk enighet om detta i\r\nHandikapputredningen. Utredningen lade också i\r\nfullständig enighet fram en rad lagförslag om\r\ntillgänglighet, om ansvar -- vilket är en mycket\r\nviktig fråga på handikappområdet -- och om\r\nunderlåtenhet att ta ansvar. Det hela ramas in av\r\ntvå förslag till antidiskrimineringslagar, varav det\r\nena berör arbetsmarknaden och handlar om\r\narbetslivets tillgänglighet.</pre><pre>Utredningen föreslår sedan att en processförande\r\nombudsman skall inrättas som en övervakande\r\nfunktion i likhet med\r\nDiskrimineringsombudsmannen. Uppgiften skall\r\nvara att bevaka området.</pre><pre>I höstas, alltså ett och ett halvt år efter det att\r\nutredningen lagt fram sina förslag, kom det signaler\r\nfrån regeringskansliet om att man inte tänkte lägga\r\nfram några lagförslag. Man tänkte i stället ta fasta\r\npå ombudsmannatanken. Man ville lägga fram ett\r\nförslag om en opinionsbildande ombudsman som\r\ninte skulle ha sin förankring i någon lagstiftning.</pre><pre>Detta är kanske det viktigaste i bakgrunden till\r\nSocialdemokraternas partimotion på\r\nhandikappområdet i år.</pre><pre>En del av den lagstiftning som\r\nHandikapputredningen föreslagit är av det slaget\r\natt den behöver ytterligare beredning. Men den\r\nberedningen borde rimligtvis kunna ha ägt rum nu.</pre><pre>Det finns också förslag som man kan ta fasta på. Ett\r\nav dem är den del av lagen om arbetslivets\r\ntillgänglighet som handlar om själva\r\ndiskriminieringsfrågan. Här har vi en tradition från\r\njämställdhetslagstiftningen som borde kunna\r\nomsättas på handikappområdet. Vi föreslog detta i\r\nvår motion.</pre><pre>Diskriminering av människor med funktionshinder\r\nförekommer och har förekommit i alla tider inom\r\narbetslivet på grund av bristande kunskap,\r\nfelaktiga föreställningar om vad ett handikapp\r\ninnebär och fördomar om vad man kan uträtta som\r\nfunktionshindrad. Därför är ett sådant förslag ett\r\noerhört viktigt steg för att stärka handikappades\r\nställning i arbetslivet och i samhället generellt.</pre><pre>Vi sträckte oss inte längre än till att begära att\r\nregeringen skulle återkomma till riksdagen med ett\r\nförslag om en sådan lagstiftning. Vi tyckte att det\r\nvar ett ganska rimligt förslag mot den bakgrund jag\r\nnyss har skisserat.</pre><pre>Utskottsmajoriteten avstyrker nu detta förslag och\r\nhänvisar till Arbetsrättskommittén. När man inte\r\nvill göra någonting är det tur att det finns ytterligare\r\nutredningar att hänvisa förslagen till. Ärendet är\r\nutrett och remitterat, Charlotte Cederschiöld! I en\r\nav de största remissomgångar som\r\nSocialdepartementet har skådat har det lämnats\r\nsynpunkter på Handikapputredningen och\r\nföljaktligen även på förslagen.</pre><pre>Samtidigt hör vi från socialminister Bengt\r\nWesterberg att han tänker fullfölja tanken om att\r\nfrångå lagstiftningsförslagen och nu lägga fram ett\r\nförslag om en ombudsman som enbart skall vara\r\nopinionsbildande. Detta förslag skall tillämpas i tre\r\når, och därefter skall det hela utvärderas. Man tar\r\npå detta sätt chansen att mer eller mindre avskriva\r\nHandikapputredningens stora satsning på att stärka\r\ndet rättsliga skyddet för handikappade. Det verkar\r\nsom om regeringen har tappat sugen helt och hållet\r\nnär det gäller att fortsätta reformarbetet på\r\nhandikappområdet.</pre><pre>Jag beklagar naturligtvis att utskottsmajoriteten\r\nintagit denna ställning och inte velat ge regeringen\r\ndet uppdrag vi socialdemokrater har föreslagit.</pre><pre>Herr talman! Jag ber att få yrka bifall till den\r\nsocialdemokratiska reservationen.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>33 §  Statliga arbetsgivarfrågor, anslag</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU10 Statliga arbetsgivarfrågor, anslag\r\n(prop. 1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 17 mars.)</pre><pre>34 §  Arbetsdomstolen m.m., anslag</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU20 Arbetsdomstolen m.m., anslag\r\n(prop. 1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 17 mars.)</pre><pre>35 §  Anslag till Lantmäteriverket och\r\nCentralnämnden för fastighetsdata m.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU10 Anslag till Lantmäteriverket och\r\nCentralnämnden för fastighetsdata m.m. (prop.\r\n1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 17 mars.)</pre><pre>36 §  Anslag till främjande av rennäringen\r\nm.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU11 Anslag till främjande av\r\nrennäringen m.m. (prop. 1993/94:100 delvis).</pre><pre>Anf. 216  BO G JENEVALL (nyd):</pre><pre>Herr talman! Någonting som ofta glöms bort i\r\närendebehandlingarna i de olika fackutskotten är\r\nfaktiskt det statsfinansiella läget. Vi glömmer gärna\r\nde övergripande problemen när vi skall fördela\r\nkostnader och går då som regel efter uppgifter om\r\ntidigare års utgifter med en viss uppräkning.</pre><pre>Det ärende vi behandlar gäller rennäringen.\r\nRennäringen är till alltför stor del bidragsfixerad.\r\nNäringen tar alltför litet ansvar för sitt eget arbete.\r\nNu när Sametinget bildats bör näringen självt börja\r\nfå ta ansvar för sin verksamhet.</pre><pre>Därför borde vi använda samma princip som vi\r\nnumera använder när det gäller kommunerna,\r\nnämligen att ge statsbidraget i en påse. Vi borde\r\nsamtidigt rimligtvis kunna minska bidraget, så att\r\narbetet genomförs på ett mer effektivt sätt.</pre><pre>Vilken näring har gratis råvara och därefter betalt\r\nför sitt svinn? Nej, det behövs mindre\r\ndetaljstyrning, och det behövs mer eget ansvar.</pre><pre>I det betänkande vi nu skall debattera har man gått\r\nefter principen att föregående års anslag med\r\nhöjningar skall bestämma storleken på nästa års\r\nanlag. Vi i Ny demokrati tycker att det är fel. Vi har\r\nreserverat oss på två punkter. Det gäller dels\r\nprisstödet för kasserade renar, och det gäller också\r\nersättningen för viltskador.</pre><pre>Vi är väl medvetna om att detta handlar om\r\nförslagsanslag och att det är litet grand ett slag i\r\nluften att markera en minskning av ett\r\nförslagsanslag. Men vi vill gärna göra det som en\r\ntydlig markering om att man måste titta närmare på\r\ndetta.</pre><pre>Det är kanske hårda ord att använda i sådana här\r\nsammanhang, men såvitt jag förstår har man blivit\r\nalltför bidragsfixerad. Det är dags att vi börjar att\r\nställa litet krav på näringen. Eftersom man nu på\r\neget initiativ har krävt och också fått sitt sameting\r\när det också dags att begära att man inom näringen\r\nsjälv medverkar till att rationalisera näringen.</pre><pre>Jag har även förstått att man i alltför liten\r\nutsträckning försöker att marknadsföra sina\r\nprodukter och att de till stor del ligger i lager långa\r\ntider utan någon direkt marknadsföring. Vem kan\r\nsälja sina varor, oavsett vad det är för någonting,\r\nom man inte försöker att marknadsföra dem?</pre><pre>Vi har anledning att kräva ett nytt tänkande och\r\nnya idéer när det gäller ansvaret för rennäringen,\r\nhur den skall formas och hur de statliga resurserna\r\nskall fördelas. Sedan ankommer det på näringens\r\nrepresentanter att fördela stödet på ett sätt som de\r\nanser lämpligt.</pre><pre>Herr talman! Med detta kanske litet tillspetsade\r\ninlägg får vi se om vi kan få någon debatt i ärendet.</pre><pre>Anf. 217  BERTIL DANIELSSON (m):</pre><pre>Herr talman! Hösten 1992 beslöt riksdagen att\r\ninrätta ett sameting. Det har nu verkat sedan\r\nhösten 1993. Detta sameting är egentligen en statlig\r\nmyndighet som skall ta till vara samernas intressen\r\noch, som det står i betänkandet, verka för en\r\nlevande samisk kultur. Jag hälsar med\r\ntillfredsställelse att detta har blivit verklighet.</pre><pre>I en motion som behandlas i detta betänkande\r\nkräver man att Svenska samernas riksförbund även\r\nframöver skall vara den samtalspartner som staten\r\nskall tala med för att fördela de anslag som det är\r\nfråga om. Det anser utskottet inte är rimligt.\r\nUtskottet säger att det är såväl rimligt som naturligt\r\natt Sametinget ges denna möjlighet att påverka\r\nfördelnigen av dessa anslag.</pre><pre>Också frågan om renbetesinventeringen tas upp i\r\nmotioner, och där gör även utskottet en markering.\r\nRenbetesinventeringen är ett viktigt och utmärkt\r\ninstrument för att bestämma tillgången till bete och\r\ndärmed hur många renar som kan finnas inom\r\naktuellt område.</pre><pre>Denna inventering har tyvärr gått ganska långsamt.\r\nMan är dessutom osäker på om de metoder som\r\nhittills har tillämpats är de riktiga. Här gör utskottet\r\nett tillkännagivande om att man måste reda ut\r\nmetodfrågan och att en plan bör upprättas för hur\r\ninventeringen skall gå till i framtiden så att\r\ninventeringen inte avstannar.</pre><pre>Utskottet gör en markering när det gäller\r\nprisstödets utformning och noterar att\r\nJordbruksverket har lagt fram förslag till hur\r\nprisstödet skall utformas. Utskottet säger slutligen\r\natt ett särskilt tillkännagivande inte är nödvändigt\r\nmed de skrivningar som är gjorda i detta\r\nhänseende.</pre><pre>Det finns även motioner som gäller det radioaktiva\r\nnedfallet och de cesiumhalter som finns såväl i\r\nrenkött som i vilt. Men även där avstyrker utskottet\r\nmotionskraven. När det gäller kostnaderna för\r\nanalys av cesiumhalt i vilt anser utskottet att det är\r\nen ganska blygsam kostnad, som bör kunna bäras\r\nav jägarna själva. Så långt är utskottet enigt.</pre><pre>Det har till utskottets betänkande fogats två\r\nreservationer från Ny demokrati som gäller dels\r\nanslag till prisstöd till rennäringen, dels anslag till\r\nersättningar för viltskador m.m.</pre><pre>Jag vill rent övergripande säga att det ligger en del\r\ni det Bo G Jenevall säger. Man måste i varje fråga\r\nta ställning och väga in det statsfinansiella läget.\r\nDet får inte bli slentrian i anslagsframställningar i\r\ndessa hänseenden eller i andra. Bo G Jenevall\r\nförordar även mindre detaljreglering och att man\r\nbör ställa krav på näringen att självt klara sina\r\nfinanser med mindre anslag från statsmakternas\r\nsida.</pre><pre>Nu får vi dock inte glömma att det råder\r\nutomordentligt speciella förhållanden i dessa\r\nområden. Det är arktiskt klimat och svåra\r\nförhållanden. Det är också angeläget att vi i\r\nframtiden har kvar rennäringen och den samiska\r\nkulturen. Det måste finnas ett ansvar för staten så\r\natt dessa värden inte går till spillo.</pre><pre>Bo G Jenevall säger också att reservationerna och\r\nmotionskraven egentligen är ett slag i luften. Ja, det\r\när nog på det sättet. Det är helt uppenbart. Att ge\r\nsig på anslagen och skriva ner dem med ett visst\r\nantal miljoner kronor kan vara bra ur vissa\r\nsynpunkter och se bra ut i besparingstider. Men\r\neftersom det är förslagsanslag är det avgörande ju\r\ninte detta, utan det är de regler som styr\r\nutbetalningen av dessa anslag och detta stöd.</pre><pre>Det man borde ha gjort om man velat nå de resultat\r\nsom Bo G Jenevall efterlyser hade varit att förändra\r\noch sänka ersättningnivåerna per kilo renkött och\r\näven ändra andra regler som styr ersättningen för\r\nskadade renar och viltskador. Men sådana förslag\r\nfanns det faktiskt inte i motionerna och heller inte\r\ni reservationerna. Därför är det mycket svårt för\r\nutskottet att kunna ta ställning till detta.</pre><pre>Utfallen av dessa båda anslag blir vad de blir med\r\nde regler som är antagna. Därför kan man inte göra\r\nmycket åt det. Det är möjligt och ganska troligt att\r\nanslagen inte till fullo kommer att utnyttjas, och det\r\när att hälsa med tillfredsställelse. Då har vi uppnått\r\nett visst syfte. Men det går inte bara att rakt av säga\r\natt vi nu skall ta bort ett antal miljoner kronor utan\r\natt ändra de underliggande reglerande\r\nbestämmelserna för detta.</pre><pre>Herr talman! Jag yrkar därför bifall till utskottets\r\nhemställan med undantag av de två reservationer\r\nsom jag yrkar avslag på.</pre><pre>Anf. 218  BO G JENEVALL (nyd) replik:</pre><pre>Herr talman! Vi är alltså överens om att man bör\r\nställa krav och att man skulle kunna minska\r\nanslagen på ett annat sätt genom ett sänkt kilopris.</pre><pre>Då vill jag fråga Bertil Danielsson varför inte\r\nmajoriteten i utskottet kunde vara med på att\r\ndiskutera fram en styrande sänkning, skriva\r\nbetänkandet litet tuffare och sända de rätta\r\nsignalerna till näringen. Likadant hade utskottet\r\nkunnat tala om en kommande förändring av\r\nstatsbidragen i form av ett bidrag till Sametinget.</pre><pre>Anf. 219  BERTIL DANIELSSON (m)\r\nreplik:</pre><pre>Herr talman! Jag håller med Bo G Jenevall om att\r\nman i alla anslagssammanhang måste ställa krav\r\noch ifrågasätta om det är en rimlig nivå. Om man\r\nskall göra förändringar ställs det också krav på dem\r\nsom vill förändra att det hela vilar på en säker och\r\nfast grund. Man måste veta vad man gör, vilka\r\ningångsvärden man har och vilket resultatet blir.\r\nDet materialet förelåg inte. Det fanns inte\r\nmöjlighet för utskottet att ta fram det i det här\r\nsammanhanget.</pre><pre>Jag utgår ifrån att regeringen har den här frågan\r\nunder observans. Nu har man ju en samtalspartner,\r\nnämligen sametinget, som kan göra att\r\ndiskussionerna förs på det sättet och i den\r\nriktningen som vi är överens om att de skall föras.\r\nJag tror att vi skall vara försiktiga när vi inte vet hur,\r\npå vilket sätt och till vilken nivå vi skall sänka dessa\r\nanslag. Riksdagen har ett ansvar för att de beslut vi\r\nfattar vilar på en så fast grund att vi kan stå för dem\r\ni varje läge. Därför tror jag att vi får nöja oss med\r\ndetta i det här sammanhanget.</pre><pre>Anf. 220  BO G JENEVALL (nyd) replik:</pre><pre>Herr talman! Med anledning av vad Bertil\r\nDanielsson sade hoppas jag att vi kan förvänta oss\r\nen förändrad inställning från utskottet i den här\r\nfrågan i framtiden.</pre><pre>Jag tycker att utskottet borde ha haft underlag för\r\natt överväga det tidigare. Det är knappast en ny\r\nfråga. Den bör vara grundligt utredd vid det här\r\nlaget. Den är relativt ny för mig eftersom jag är ny\r\ni utskottet. Vi hoppas att vi kan få samförstånd på\r\nden här punkten i framtiden.</pre><pre>Samtidigt vill jag passa på att yrka bifall till våra två\r\nreservationer i betänkandet.</pre><pre>Anf. 221  BERTIL DANIELSSON (m)\r\nreplik:</pre><pre>Herr talman! Bo G Jenevall tycker att det borde ha\r\nfunnits underlag för utskottet att ta ställning i det\r\nhär hänseendet. Då kan man ställa en motfråga.\r\nHär finns det nu ett parti som har den här\r\nambitionen att direkt och snabb göra den här\r\nnerdragningen. Hur kommer det sig då att man inte\r\nhade några förslag när det gäller nivåerna på\r\nersättningen per kilo renkött? Det är ju där knuten\r\nligger. Men det förelåg inga förslag. Den bristen får\r\nnog motionärerna ta på sig. Utskottet har inte\r\nnågot ansvar i det hänseendet.</pre><pre>Anf. 222  SIGRID BOLKÉUS (s):</pre><pre>Herr talman! I det här betänkandet avslås min\r\nmotion Bo601 som tar upp kostnadsansvaret för\r\ncesiumanalyser i fallvilt, insjöfisk, bär och svamp.\r\nEtt enigt utskott har avstyrkt motionen, och jag\r\ninser att jag inte kan få någon ändring genom att\r\nyrka bifall till motionen.</pre><pre>Motiveringen till avslaget på såväl min som Rolf\r\nDahlbergs motion är synnerligen kortfattad. Inte\r\nett ord sägs om mitt förslag om att regeringen bör\r\növerväga om kostnaderna för cesiumanalyser kan\r\ndelas mellan olika parter. Jag anser att\r\nkärnkraftsindustrin skall vara en av\r\nkostnadsbärarna. Vad anser bostadsutskottet om\r\ndet förslaget?</pre><pre>Ni skriver att Gävle kommun tar ut 150 kr per prov\r\nmedan Hudiksvalls kommun bara tar ut 25 kr.\r\nUtskottet delar propositionens bedömning att\r\ndessa kostnader bör kunna bäras av jägarna själv.\r\nDet är en bedömning som jag reagerar starkt emot\r\nnär det gäller jägarna i Gävletrakten. Jag skall så\r\nkortfattat som möjligt ta fram litet historik om vad\r\nsom tidigare sagts från utskott och ledande\r\npolitiker.</pre><pre>När kärnkraftsolyckan i Tjernobyl inträffade våren\r\n1986 var nedfallet över Sverige en nationell\r\nangelägenhet. Samma höst lämnade staten\r\nersättning för fällda älgar om cesiumhalten i köttet\r\növersteg 300 becquerel, som då var gränsvärde. Vid\r\nden tiden instämde näringsutskottet i en motion av\r\nJohn Andersson och skrev att nedfallet hade\r\nmedfört stora påfrestningar inte bara för företag\r\nutan även för många enskilda i bl.a. skogslänens\r\nglesbygder. Näringsutskottets skrivning kan inte\r\nbara ha gällt rennäringen. När de talade om\r\ninkomstbortfall måste rimligtvis även provtagning\r\nha inbegripits.</pre><pre>Börje Hörnlund, som nu ingår i regeringen och\r\nanser att jägarna skall stå för kostnaderna själva,\r\nkrävde i en motion att all provtagning som\r\nmänniskor i drabbade områden ansåg nödvändig\r\nborde ske gratis samt att utrustning såväl som\r\nprovtagning borde betalas av staten.</pre><pre>I en interpellationsdebatt framhöll dåvarande\r\nmiljöministern att den socialdemokratiska\r\nregeringen avsåg att se till att kommunerna skulle\r\nfå bästa möjliga utrustning för att kunna hjälpa\r\nmänniskor med information och mätningar.</pre><pre>Herr talman! Min kritik i dag riktar sig inte bara till\r\nden borgerliga regeringen. År 1988 höll jag mitt\r\nförsta anförande här i kammaren. Det handlade\r\njust om kostnadsansvaret för dem som drabbats av\r\nTjernobylolyckan. Redan efter två år hade det\r\nnationella engagemanget och löftena brunnit och\r\nförsvunnit. Cesiumeländet som vi får leva med i\r\noöverskådlig tid betraktas som ett särintresse. Vem\r\nkommer att tro på några löften om Sverige hemsöks\r\nav nedfall vid nästa olycka?</pre><pre>Statliga medel har mig veterligt inte getts till\r\nprovtagning på insjöfisk, bär, svamp, rådjur och\r\nsmåvilt. Totalt 137 600 kr utbetalts i ersättning till\r\nnågra yrkesfiskare. Några ersättningar till\r\nfiskevårdsföreningar och liknande organisationer\r\nhar inte utgått, trots att de lider stora skador på\r\ngrund av minskad fiskekortsförsäljning.</pre><pre>Redan 1987 blev det tvärslut med statliga bidrag\r\näven för analyser av älgkött. Skälet angavs vara att\r\ncesiumhalten i älgens föda sjunkit snabbt. Det är\r\nmöjligt att man handlade i god tro. Men nu vet vi\r\ngenom forskning att beslutet fattades på felaktiga\r\ngrunder. År 1992 kom en forskningsrapport om en\r\nundersökning som pågått i fem år. Den visade att\r\nstrålningen från Tjernobyl är borta från åkern men\r\nkvar i skogen.</pre><pre>Trots att det är bevisat att beslutet 1987 fattades på\r\nfelaktiga grunder och att rådjur, älgar och harar\r\ninnehåller högre halter cesium i år än när olyckan\r\ninträffade anser utskottet att jägarna i\r\nGävletrakten skall betala 150 kr per prov. Tycker ni\r\natt det är rimligt att en jägare i t.ex. Österfärnebo,\r\nsom skjuter en hare och ett rådjur, själv skall betala\r\n300 kr för att få besked om köttet är radioaktivt\r\navfall som skall kasseras eller möjligen bli\r\nhundmat?</pre><pre>Ni vet lika bra som jag att jakten i Sverige inte bara\r\när för överklassen som det är i många andra länder.\r\nDet känns i både hjärtat och plånboken när\r\ngränsvärdet 1 500 becquerel överskrids. Det är\r\nlångt ifrån gratis att jaga. Jägarna har ett tryck på\r\nsig från samhället att skjuta av för att minska\r\nskador på skog och gröda, trafikolyckor med vilt\r\ninblandat, förhindra epidemier och undernäring på\r\ngrund av att det finns för många individer av ett\r\nvisst djurslag m.m.</pre><pre>Det var just viltvården som Sverige fick mycket\r\nberöm för i EU-förhandlingarna. Tänk er in i vilka\r\nkringkostnader det blir för samhället när allt fler\r\njägare bevisligen slutar jaga för att de inte vill\r\nskjuta cesiumvilt och stå för analyskostnaderna!</pre><pre>Jag skulle vilja rapportera från Gävlepolisen\r\nangående viltolyckorna. På grund av de milda\r\nvintrarna har rådjursstammen ökat. Viltolyckor\r\nmed rådjur har ökat markant speciellt på\r\nBönanvägen, Furuviksvägen och vägarna på\r\nNorrlandet. Varje dag får polisen anmälningar om\r\ntvå--tre rådjursolyckor. Älgolyckorna med person-\r\noch fordonsskador har också ökat. Hararna\r\nrapporteras inte in, men alla vet att även smådjur\r\ngör att bilförare instinktivt väjer och att olyckan\r\nkan vara framme. Lägg därtill ökade betesskador\r\npå grödor och skog.</pre><pre>Det finns hopp om att arbetet med den unika\r\nälgpärmen som sammanställs i Gävle, och som jag\r\nskriver om i motionen, kan fullföljas.</pre><pre>Det finns ett guldkorn i utskottets motionssvar. Det\r\när det som skrevs vid sittande bord under\r\njusteringen, nämligen att utskottet delar\r\nmotionärernas oro för verkningarna av det\r\nradioaktiva nedfallet och förutsätter att frågan vid\r\nen eventuell prövning mellan olika\r\nforskningsprojekt ges hög prioritet. Cesium 137 har\r\ninte en halveringstid på 30 år som man trott. Det är\r\nbara forskning som kan komma fram till det\r\nresultatet.</pre><pre>När det gäller huvudfrågan om vem som har\r\nkostnadsansvaret är meningarna delade. Gävle\r\nkommun, som 1986--1991 lade ut 1 146 000 kronor\r\noch sedan skrev till regeringen, anser att ansvaret\r\när statens. I slutet av interpellationsdebatten den 18\r\nnovember 1993 säger jordbruksminister Karl Erik\r\nOlsson att det rör sig om en så ringa kostnad att\r\nansvaret kan bäras på den kommunala sidan.</pre><pre>Man kan ju fråga sig vems åsikter regeringen och\r\nutskottet delar när de instämmer i att enskilda som\r\ndrabbas skall betala upp emot 150 kr för prov samt\r\nbilkostnader och tid, som också är pengar.</pre><pre>Proverna skall in innan köttet ruttnar och när\r\nlabbet är öppet. De flesta jägarna bor inte i Gävle\r\nstad. Jag har redan sagt vad\r\narbetsmarknadsminister Börje Hörnlund ansåg om\r\ndetta när han tillhörde oppositionen.</pre><pre>Denna fråga är inte ur världen i år eller nästa år,\r\noch ingenting tyder på att halterna minskar. Fler\r\nkommuner kan i detta kärva ekonomiska läge säga\r\nsom man säger i Gävle: Nu får staten ta sitt ansvar.</pre><pre>Ja, vad säger utskottet om mitt förslag att alla\r\nutpekade -- staten, kommunen, jägarna och\r\nkärnkraftsindustrin -- delar på kostnaderna? Är det\r\nså att ni vidhåller att den som lämnar in bär, svamp\r\neller kött ensam skall betala, då vill jag veta hur ni\r\nhar kommit fram till den ståndpunkten.</pre><pre>Herr talman! Rolf Dahlberg och jag avser att\r\nåterkomma i frågan. Jag har inget yrkande, men jag\r\nförväntar mig svar på mina frågor.</pre><pre>Anf. 223  BERTIL DANIELSSON (m)\r\nreplik:</pre><pre>Herr talman! Det här var en snabb scenväxling. Jag\r\nhade alldeles nyss en replikväxling med Bo G\r\nJenevall, som tyckte att vi sparade för litet. Nu\r\nanför Sigrid Bolkéus synpunkter som innebär att vi\r\nspenderar för litet pengar. Utskottet är -- det vill jag\r\npoängtera -- i de här hänseendena enigt. Det fanns\r\nmotioner om det här, men vi enades samfällt om att\r\ndetta inte var möjligt att tillgodose.</pre><pre>Det finns många angelägna uppgifter och områden\r\ni vårt samhälle, som man skulle vilja hjälpa och\r\nstödja, men det är inte alltid möjligt att göra det.\r\nDet måste göras avvägningar. Man måste prioritera\r\noch bedöma vad som är möjligt och rimligt. Det\r\nutgår ersättning för de här skadorna till dem som\r\nhar exempelvis rennäring eller visst yrkesfiske som\r\nnäringsform, men för jakt är det enligt\r\nutskottsmajoritetens mening inte möjligt att göra\r\ndessa ersättningar eller att tillgodose\r\nmotionärernas önskemål. Det är en kostnadsfråga.\r\nDen kan kanske synas betydelselös ur såväl den\r\nenskildes som statens synvinkel, men det är ändå en\r\nmarkering av att vi måste skilja ut det som är\r\nangelägnast att stödja.</pre><pre>Jag vill sedan ställa en motfråga till Sigrid Bolkéus\r\nmed anledning av hennes fråga om vem som\r\neventuellt skulle vara med och betala de här\r\nkostnaderna och forskningsinsatserna. I motionen\r\nsåväl som i anförandet säger Sigrid Bolkéus att\r\nkärnkraftsindustrin skall vara med och betala för\r\nkostnaderna av det radioaktiva nedfallet. Då är min\r\nfråga: Vilken kärnkraftsindustri? Det nämns inte.\r\nÄr det den svenska kärnkraftsindustrin, eller är det\r\ndåvarande sovjetiska kärnkraftsindustrin? Det var\r\nju från Sovjet som nedfallet kom. Det är inget\r\nsvenskt kärnkraftverk som har förorsakat\r\nnedfallen. Det skulle vara ungefär lika rimligt som\r\natt Volvo och Saab skulle ersätta människor som\r\nskadas av en importerad bil.</pre><pre>Anf. 224  SIGRID BOLKÉUS (s):</pre><pre>Herr talman! Det sägs att vi sparar för litet, men här\r\ngäller det ju faktiskt människor som helt oförskyllt\r\nhar råkat ut för något. Vi anser att det är en\r\nnationell angelägenhet och inte bara något som\r\nberör oss i de drabbade områdena.</pre><pre>Bertil Danielsson säger sedan att det är en\r\nkostnadsfråga. Jag undrar om inte snålheten bedrar\r\nvisheten. Jag talade om en hel del kringkostnader\r\nsom man inte räknar in.</pre><pre>Vilken kärnkraftsindustri gäller det? frågar Bertil\r\nDanielsson. Att skicka räkningen till Sovjet skulle\r\nvara ganska meningslöst. Om vi gjorde så, skulle\r\ndet kanske kunna komma krav på gottgörelse\r\nmellan olika länder för miljögifter som är\r\ngränsöverskridande. Det skulle bli byråkrati och\r\nadministration, som säkert skulle försvåra det\r\nnödvändiga miljösamarbetet inom EU. Det håller\r\nalltså inte.</pre><pre>Naturligtvis menar jag att det är den svenska\r\nkärnkraftsindustrin som skall betala. Där borde\r\nman väl vara intresserad av vad den energikälla som\r\nman håller på med orsakar vid en olycka. Varför\r\nskulle inte den svenska kärnkraftsindustrin vara\r\nmed och bidra till den nödvändiga forskningen? Vi\r\nhar väl inga garantier för att det inte kan inträffa en\r\nolycka här i Sverige, så gamla och slitna som en del\r\nav reaktorerna verkar vara nu.</pre><pre>Jag vet att staten har dåligt med pengar och\r\nkommunerna har dåligt med pengar. Det är därför\r\njag lägger fram detta förslag. Jag tycker att det är\r\nhelt orimligt att jägarna får betala -- helst skulle de\r\ninte betala någonting, men de kan väl gå in med en\r\nfjärdedel. Kanske kan vi också hitta fler\r\nsamarbetspartner. Någon öppning måste det ändå\r\nbli i frågan.</pre><pre>Anf. 225  BERTIL DANIELSSON (m):</pre><pre>Herr talman! Det skulle alltså vara diplomatiska\r\nförvecklingar som avhåller Sverige från att kräva\r\ndet här stödet. I stället ger man sig på de svenska\r\nkärnkraftverken, som ingenting har släppt ut, för\r\natt det kanske skulle vara lättare att klämma fram\r\npengarna där. Jag delar inte den uppfattningen och\r\ndet synsättet.</pre><pre>Sigrid Bolkéus säger också att det här är en nationell\r\nangelägenhet och att forskningen måste få resurser.\r\nJa, självfallet. Det pågår också forskning. Jag sitter\r\nsjälv i SKI:s styrelse. Där anslås 50--60 miljoner\r\nkronor årligen för forskning kring\r\nkärnkraftssäkerheten i Sverige. Det finns också\r\nandra betydande forskningsinsatser. Det finns\r\ninternationellt samarbete kring arbetet med att\r\nhöja säkerheten för kärnkraftsindustrin i Sverige\r\noch i andra länder. Huruvida forskningen kring\r\ncesiumhalten i vilt skulle ha avgörande betydelse\r\nundandrar sig min bedömning, men jag har inte\r\nstött på de här synpunkterna i något sammanhang\r\nnär jag har tagit del av önskemål kring\r\nforskningsområden rörande kärnkraftssäkerheten.</pre><pre>Anf. 226  SIGRID BOLKÉUS (s):</pre><pre>Herr talman! Några diplomatiska förvecklingar tror\r\njag inte att det är fråga om. Att vi inte kan skicka\r\nräkningen till Sovjet beror på att vi aldrig skulle\r\nkunna få ett öre därifrån.</pre><pre>Vad gäller forskningen på cesium i vilt har det\r\nhittills funnits väldigt dåligt med pengar. Det har\r\ninte ens funnits pengar till det pågående\r\nblåstensprojektet, som Karl Johan Johanson,\r\nprofessor vid Lantbruksuniversitetet håller på med,\r\nutan där får jägarna gå in och betala\r\ncesiumanalyserna, och blåstenen betalas av någon\r\nskogsfond, och sedan övertar Jägarnas\r\nviltskadefond. Det är också jägarnas pengar.</pre><pre>Det behövs alltså pengar till forskning, och det är\r\ndärför som jag är så väldigt glad över att vi\r\nåtminstone fick med detta. Kärnkraftsindustrin\r\növer hela världen kommer att få använding av det\r\nunika material som man har framställt i Gävle, och\r\nsom också i hög grad har framställts på ideell\r\nbasis -- det skulle ha kostat flera miljoner om man\r\nhade betalat för det.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>37 §  Byggforskning, fonden för fukt- och\r\nmögelskador och åtgärder mot radon i bostäder</pre><pre>Föredrogs</pre><pre>bostadsutskottets betänkande</pre><pre>1993/94:BoU12 Byggforskning, fonden för fukt-\r\noch mögelskador och åtgärder mot radon i bostäder\r\n(prop. 1993/94:100 delvis).</pre><pre>Anf. 227  LENNART NILSSON (s):</pre><pre>Herr talman! Det här ärendet handlar om\r\nbyggforskning, det handlar om fonden för fukt- och\r\nmögelskador, och det handlar om åtgärder mot\r\nradon i bostäder.</pre><pre>Låt mig först konstatera att vi är överens om fonden\r\nför fukt- och mögelskador.</pre><pre>När det gäller byggforskningen finns det anledning\r\natt poängtera den oro som vi känner. Vi hade en\r\nutfrågning i bostadsutskottet med representanter\r\nfrån byggforskningen och departementet, och vi\r\nkan konstatera att det är oroligt på den här sidan.\r\nByggforskningen, som spelar en sådan viktig roll\r\nför att vi skall få bra, sunda bostäder och en bra\r\nframtid på det här området, har tydligen akut brist\r\npå medel och har därför problem att fullfölja de\r\nåtaganden man har.</pre><pre></pre><pre>Därför utgår jag ifrån att regeringen ser till att detta\r\nfungerar i framtiden, eftersom byggforskningen är\r\nen så viktig del av den framtida\r\nbostadsförsörjningen. Om regeringen inte gör det\r\nkommer vi naturligtvis att följa upp detta.</pre><pre>När det gäller den tredje delen, om radon i\r\nbostäder, finns det anledning att uttrycka en stor\r\noro. Numera är det Näringsdepartementet som\r\nhåller i den frågan. Vi har ju ingen samlad bild över\r\nbostadspolitiken i Sverige, utan den är splittrad på\r\nen mängd departement.</pre><pre>Näringsdepartementet har sin inställning till\r\nradonproblemet. Det är det ett stort problem, i alla\r\nfall för oss i bostadsutskottet, och då inbegriper jag\r\näven utskottsmajoriteten. Varje år drabbas flera\r\nhundra människor av lungcancer som en följd av\r\nradonproblemen i våra bostäder. Jag menar\r\nnaturligtvis inte att Näringsdepartementet bär\r\nskulden för detta.</pre><pre>Men vi kan fundera över det som står i\r\nregeringspropositionen om att orsaken till att man\r\ninte har vidtagit de åtgärder som behövs på\r\nområdet kan vara att fastighetsägarna ser att\r\nmarknadsvärdena sjunker. Vidare konstaterar\r\nNäringsdepartementet i propositionen att det är\r\nfastighetsägarnas eget ansvar att se till att\r\nproblemen blir lösta.</pre><pre>Detta har gjort oss socialdemokrater oroade. För\r\nom man lägger över allt ansvar på fastighetsägarna\r\noch menar att samhället inte skall bry sig om detta,\r\noroar vi oss alltså för att ingenting kommer att ske\r\npå den här fronten.</pre><pre>Nu har jag förstått att utskottsmajoriteten har\r\nförhoppningar på regeringen. Det ingår väl i det\r\npolitiska spelet: Tillhör man regeringspartierna tror\r\nman kanske på dem och på vad de har att komma\r\nmed framöver.</pre><pre>Jag kanske kan ställa en fråga till Agne Hansson.\r\nAnser Agne Hansson i likhet med näringsministern\r\natt det är fastighetsägarnas uppgift att klara av detta\r\noch att samhället i princip inte skall bry sig om\r\nproblemet?</pre><pre>Vi menar att det krävs snabba åtgärder, inte minst\r\nmot bakgrund av att hundratals fall av lungcancer\r\nuppkommer genom att vi har detta problem i våra\r\nbostäder. Vi har i vår reservation föreslagit att man\r\nsnabbt skall komma med förslag som syftar till att\r\nundanröja problemen.</pre><pre>Därför yrkar jag bifall till den socialdemokratiska\r\nreservationen till det här betänkandet.</pre><pre>Anf. 228  AGNE HANSSON (c):</pre><pre>Herr talman! Lennart Nilsson var oroad för en del\r\nsaker -- ja, för det mesta i dessa sammanhang.</pre><pre>En sak var den akuta bristen på medel till\r\nbyggforskningen. Jag hoppas att både det som\r\nutskottet skriver i betänkandet och den hearing\r\nsom vi hade i samband med behandlingen av\r\närendet skall bidra till att man kan lösa problemen\r\npå ett för byggforskningen positivt sätt, så att\r\nverksamheten kan fortsatta att bedrivas i avsedd\r\ntakt och omfattning.</pre><pre>Jag förstår att Lennart Nilsson är oroad. Orsakerna\r\ntill att detta är ett problem är försyndelser som\r\nligger långt tillbaka i tiden. Men det innebär inte\r\nannat än att de ändå skall lösas på ett vettigt sätt.</pre><pre>Jag vill omedelbart svara på den fråga som Lennart\r\nNilsson riktade till mig om radon. Svaret kan man\r\nfinna direkt i betänkandets behandling av ärendet\r\noch i den behandling som utskottet, riksdagen och\r\nregeringen nu har gett ROT-åtgärderna. Man har\r\nökat insatserna för att sanera radonproblemen\r\nbetydligt. Det innebär att vi inte anser att detta\r\nenbart är en uppgift för fastighetsägarna.</pre><pre>I radonfrågan finns det olika uppfattningar i\r\nutskottet. Lennart Nilsson har redogjort för\r\nsocialdemokraternas uppfattning så till vida att han\r\nuttryckt oro för det här problemet. Men han har\r\negentligen inte sagt vad den socialdemokratiska\r\nreservationen innebär.</pre><pre>Den innehåller nämligen ett förslag om att slopa\r\nbidraget för sanering av radon och i stället införa ett\r\nregelverk och öka informationen om åtgärder mot\r\nradon. På så sätt skall man tvinga fram en sanering.</pre><pre>I budgetpropositionen redovisas de skilda\r\nuppfattningar som finns hos två här aktuella\r\nmyndigheter. Boverket förordar å sin sida den linje\r\nsom socialdemokraterna föredrar att välja i detta\r\nsammanhang. Strålskyddsinstitutet som är den\r\nandra myndigheten förordar ett effektivare stöd.\r\nRegeringen har valt den senare linjen.</pre><pre>Utskottsmajoriteten finner det inte särskilt\r\neffektivt att ta bort statligt stöd för att uppnå ökad\r\neffekt i saneringsarbetet mot radon.</pre><pre>Emellertid är utskottsbetänkandet delvis\r\növerspelat i nuvarande stund, eftersom det beslut\r\nom ROT-åtgärder som riksdagen fattade för två\r\nveckor sedan har tagit över.</pre><pre>I det verkställighetsbeslut som riksdagen\r\nförhoppningsvis fattar i morgon ökas insatserna\r\nmot radon kraftigt.</pre><pre>Anslaget ökas med 20 miljoner och fördubblas\r\ndärmed. Det uppgår till sammanlagt 40 miljoner\r\nkronor innevarande budgetår. Bidragsreglerna\r\nförbättras så att bidraget till radonsanering i\r\negnahem utgår med ett maximibelopp per bostad\r\npå 25 000 kr. Tidigare bidragsregler gav maximalt\r\n15 000 per hem.</pre><pre>Dessutom beviljas Boverket ett informationsanslag\r\npå 100 000 kr. Medlen får även användas till att\r\ntäcka kostnaderna för att mäta radonnivån i\r\negnahem. Till detta kommer att radonsanering\r\ningår i stödåtgärderna såväl för kommunala lokaler\r\nsom för flerfamiljshus. Därmed kommer den\r\nstörsta satsningen någonsin att göras för att få bort\r\nradonproblemet i bostäder och lokaler.</pre><pre>Åtgärderna är välkomna. Radon är ett allvarligt\r\nproblem i bostäder och lokaler, precis som Lennart\r\nNilsson sade. Uppenbart är att radonförekomsten i\r\nbostäder medverkar till en inomhusmiljö där de\r\nboende kan ta skada. Radonets\r\ncancerframkallande effekt är ju belagd. Men med\r\nden satsning som nu görs kan den största enskilda\r\nhälsorisken i våra bostäder undanröjas, förutsatt\r\natt radonhusen upptäcks. Det är ett av problemen.</pre><pre>Upptäckten av radonhus kan inte tvingas fram\r\nannat än av de boende. Men med ett betydligt\r\nförbättrat stöd bör nu radonhusen kunna upptäckas\r\noch åtgärdas. Jag tror inte att man kan uppnå detta\r\ngenom tvingande regelverk.</pre><pre>Propositionens förslag tillsammans med ROT-\r\nåtgärderna uppfyller inte bara det krav på\r\ninformationsinsatser som finns i Lennart Nilssons\r\noch socialdemokraternas reservation utan går\r\nbetydligt längre i effektiviseringen och\r\nförbättringen av stimulansåtgärderna för\r\nradonsanering.</pre><pre>Det är alltså inte fråga om att avveckla stödet, som\r\nreservanterna vill göra, utan om en klar\r\neffektivisering och förbättring av stödet.</pre><pre>Med det anförda ber jag att få yrka bifall till\r\nbetänkandets hemställan i dess helhet.</pre><pre>Anf. 229  LENNART NILSSON (s):</pre><pre>Herr talman! I likhet med Agne Hansson tycker jag\r\natt det är bra att man nu äntligen har kommit till\r\nskott och sätter sprätt på medlen, som AMS krävde\r\nförra året, för att komma till rätta med bl.a. dessa\r\nproblem.</pre><pre>Såvitt jag kan förstå bygger dessa förslag i stor\r\nutsträckning på att vi socialdemokrater har krävt\r\nåtgärder för att utveckla ROT-programmet. I\r\nbudgetpropositionen visades det ju ingen större\r\nentusiasm för det. Jag kan bara konstatera att det\r\när bra att detta nu sker och att man får möjlighet\r\natt lösa dessa problem.</pre><pre>Vår reservation handlar också om att detta skall\r\nkombineras med de åtgärder som vi har föreslagit i\r\nvåra motioner till bl.a. bostadsutskottet. De\r\nhandlar om ett ROT-program. En kombination av\r\ndessa åtgärder är viktig.</pre><pre>Vi borde naturligtvis ha kunnat komma överens i\r\nutskottet, men med tanke på att\r\nNäringsdepartementet inte vill att samhället över\r\nhuvud taget skall bry sig om någonting har vi varit\r\nmisstänksamma. Jag tror nog att Agne Hansson\r\noch jag skulle kunna komma överens, men av\r\nnaturliga skäl är vi misstänksamma mot det\r\nmoderatstyrda Näringsdepartementet.</pre><pre>Anf. 230  AGNE HANSSON (c):</pre><pre>Herr talman! Det är i sak ingen större skillnad\r\nmellan våra åsikter, även om man också inbegriper\r\nresonemangen kring ROT-åtgärderna.</pre><pre>Det är dock litet svårt att förstå Lennart Nilssons\r\noro och misstänksamhet gentemot\r\nNäringsdepartementet. Jag har ingen anledning att\r\nhålla ett längre försvarstal för departementet, men\r\nutgångspunkten för Lennart Nilssons kritik är ju att\r\ndepartementet inte bryr sig om att effektivisera\r\nstödet utan hänskjuter det till fastighetsägarna\r\nsjälva. Det är precis samma linje som finns i den\r\nsocialdemokratiska motionen och reservationen.\r\nSocialdemokraterna ville ta bort stödet.</pre><pre>Nu är Lennart Nilsson helt plötsligt tillfredsställd\r\nmed att man har fått fram ett ROT-program som\r\nförbättrar stödet. Det har jag naturligtvis ingenting\r\nemot. Vi är ense om det. Det är nödvändigt att man\r\nhar detta stöd, att man förbättrar det och att\r\nsamhället medverkar till att fastighetsägarna\r\nsanerar sina fastigheter från radon. Detta har vi nu\r\nlyckats med.</pre><pre>Det är ett krav som vi i Centern har drivit sedan\r\nmånga år tillbaka. Vi drev det mycket intensivt\r\nunder den förra valperioden, när\r\nSocialdemokraterna satt i regeringsställning, men\r\nvi fick inte gehör för en effektivare radonsanering\r\nvid det tillfället. Nu tycks vi i sak vara överens om\r\natt det är bra att detta ROT-program har kommit\r\ntill stånd med effektiva åtgärder i\r\nradonbidragsreglerna. Därför finns det ingen\r\nanledning att vare sig rikta kritik eller vara\r\nmisstänksam mot någon.</pre><pre>Om detta program kan genomföras har vi löst ett\r\nsvårt problem som vi länge har dragits med i\r\nbostadssektorn. Det är en framgång.</pre><pre>Anf. 231  LENNART NILSSON (s):</pre><pre>Herr talman! När detta ärende behandlades i\r\nbostadsutskottet var de åtgärder som har\r\nframtvingats av riksdagen när det gäller ROT-\r\nprogram inte kända.</pre><pre>Det är enkelt att konstatera att utskottsmajoriteten\r\ntycker att detta arbete skall överlåtas till\r\nregeringen, eftersom det har bildats en\r\narbetsgrupp. Samtidigt skrivs det att det är\r\nfastighetsägarna, myndigheter och andra som skall\r\nsköta detta. Då får man intryck av att man, oavsett\r\nom det inrättas en arbetsgrupp eller inte, över\r\nhuvud taget inte skall bry sig om det. Vi är av den\r\nuppfattningen att man måste föreslå åtgärder om\r\nriksdagen skall fatta beslut om olika styrmedel --\r\ndetta med utgångspunkt i att det handlar om att\r\nmänniskor varje år drabbas av lungcancer.</pre><pre>Jag håller med Agne Hansson om att det är bra att\r\ndet äntligen kommer förslag på detta område med\r\nutgångspunkt i de medel som\r\narbetsmarknadsutskottet tvingade fram. Det är\r\nbra, men jag hoppas att Agne Hansson förstår att\r\njag, med utgångspunkt i texterna i\r\nbudgetpropositionen, inte tycker att det finns\r\nnågon större anledning att lita på att det sker\r\nnågonting speciellt i det där departementet. Vi vet\r\nju av erfarenhet vad departementet tycker om att\r\nsamhället över huvud taget blandar sig i.</pre><pre>Anf. 232  AGNE HANSSON (c):</pre><pre>Herr talman! Jag förstår inte vad Lennart Nilsson\r\ntolkar in i utskottets text. Han har tydligen fastnat\r\npå någon skrivning i budgetpropositionen. Vi har i\r\nutskottet inte sagt att detta är fastighetsägarnas\r\nensak och att vi struntar i det. Tvärtom har vi just\r\nvalt Strålskyddsinstitutets väg för att lösa detta\r\nproblem.</pre><pre>Två myndigheter har haft olika uppfattningar.\r\nSocialdemokraterna har valt Boverkets väg, dvs.\r\natt ytterligare reglera och att lägga ner stödet.\r\nRegeringen och majoriteten har valt\r\nStrålskyddsinstitutets väg, som innebär att stödet\r\nbehålls och nu effektiviseras och ökas.</pre><pre>Detta räcker som bevis för att vi alla har tagit det\r\nhär på allvar. Jag hoppas och tror nu att det skall bli\r\nen bra lösning av radonproblemen för alla som har\r\ndrabbats av dem. Även Lennart Nilsson är tydligen\r\növerens med oss. Han vidhåller inte längre linjen\r\natt stödet skall läggas ner.</pre><pre>Överläggningen var härmed avslutad.</pre><pre>(Beslut skulle fattas den 17 mars.)</pre><pre>38 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:165 Några frågor om sekretess</pre><pre>1993/94:184 Försöksverksamhet med\r\nintensivövervakning med elektronisk kontroll</pre><pre>1993/94:223 Avveckling av Handelsflottans\r\npensionsanstalt</pre><pre>Motionerna</pre><pre>med anledning av prop. 1993/94:144 Bostadsbidrag\r\nför år 1995</pre><pre>1993/94:Bo16 av Lena Öhrsvik (s)</pre><pre>1993/94:Bo17 av Lars Werner och Eva Zetterberg\r\n(v)</pre><pre>1993/94:Bo18 av Margareta Winberg (s)</pre><pre>1993/94:Bo19 av Ian Wachtmeister m.fl. (nyd)</pre><pre>med anledning av prop. 1993/94:172 Reserabatter\r\nför studerande, m.m.</pre><pre>1993/94:Sf30 av Björn Samuelson m.fl. (v)</pre><pre>39 §  Anmälan om interpellation</pre><pre>Anmäldes att följande interpellation framställts</pre><pre>den 14 mars</pre><pre>1993/94:116 av Pär Granstedt (c) till\r\nutrikesministern om rekommendationer av ESK:s\r\nparlamentarikerförsamling till dess ministerråd:</pre><pre>ESK är ett av de viktigaste instrumenten för att\r\nfrämja säkerhet och samarbete i Europa. Det har\r\nbedömts viktigt att ge ESK-arbetet en\r\nparlamentarisk förankring och i detta syfte har en\r\nsärskild parlamentarikerförsamling, med\r\nrepresentanter för alla medlemsländers parlament,\r\ninrättats. Församlingen sammanträder en gång om\r\nåret och antar då rekommendationer om ESK-\r\narbetets fortsatta bedrivande.</pre><pre>Det högsta beslutande organet i ESK är\r\nministerrådet. Parlamentarikerförsamlingen är\r\nendast rådgivande. Om den parlamentariska\r\ndimensionen skall bli meningsfull är det emellertid\r\nviktigt att ministerrådet tar största möjliga hänsyn\r\ntill församlingens rekommendationer.</pre><pre>Det senaste parlamentarikermötet, som hölls i\r\nHelsingfors i juli 1993, antog en rad\r\nrekommendationer som berörde såväl politiska\r\nsom organisatoriska frågor inom ESK.</pre><pre>Sverige har och har haft en nyckelroll inom ESK\r\nsom ordförande under 1993 och som medlem i\r\ntrojkan. Mot den bakgrunden hemställer jag om att\r\nfå ställa följande fråga till utrikesministern.</pre><pre>Vilka årgärder har rekommendationerna från\r\nESK:s parlamentarikerförsamling hittills föranlett,\r\noch vilka ytterligare åtgärder är tänkbara?</pre><pre>40 §  Anmälan om frågor</pre><pre>Anmäldes att följande frågor framställts</pre><pre>den 15 mars</pre><pre>1993/94:400 av Widar Andersson (s) till statsrådet\r\nBeatrice Ask om elevavgifter:</pre><pre>På våren 1992 beslutade riksdagen att fristående\r\nskolor skall ha rätt att ta ut ''skäliga'' elevavgifter.\r\nDet är Skolverket som avgör vad som är ''skälig''\r\navgift. I dag finns det 168 fristående skolor som\r\ndriver verksamhet, och 13 500 elever, dvs. 1,5 % av\r\nelevkåren, har därmed fristående skolhuvudmän.</pre><pre>Frågan om den ''skäliga'' avgiften är, trots det\r\nmarginella elevantalet, principiellt viktig.\r\nSkolverket har därför en mycket grannlaga\r\nmyndighetsuppgift i denna fråga.</pre><pre>Därför är det anmärkningsvärt att Skolverket, två\r\når efter riksdagsbeslutet, ännu inte vet hur många\r\nskolor som tar ut avgifter eller hur höga avgifterna\r\när. Skolverket kan därför inte svara på frågan om\r\ndet i dag finns skolor som tar ut både statsbidrag\r\noch oskäliga avgifter.</pre><pre>På vilket sätt kommer statsrådet att åtgärda dessa\r\nbrister i den nya skollagens tillämpning?</pre><pre>1993/94:401 av Ulrica Messing (s) till civilministern\r\nom framtidstro för unga:</pre><pre>I dagens lågkonjunktur far många barn och\r\nungdomar illa. Föräldrarnas oro över arbete och\r\nekonomi går ofta ut över barnen. Det minskade\r\nstatsbidraget till kommunerna har försämrat\r\nskolans verksamhet på många sätt. Delar av\r\nfritidsverksamheten har minskat, och fritidsgårdar\r\nhar lagts ned.</pre><pre>På grund av den höga arbetslösheten har alltför\r\nmånga unga en misstro till sina möjligheter att få ett\r\nriktigt arbete och att kunna flytta hemifrån. Det är\r\nviktigt att ha makt över sin egen vardag, kunna\r\npåverka sitt liv och sina möjligheter, vilket också\r\nutgör grunden för att må bra. Det är oroväckande\r\natt dagens unga människor inte tror på framtiden i\r\nsamma utsträckning som generationen före dem.</pre><pre>Hur avser ungdomsministern hjälpa en ny\r\nframtidstro på vägen och stödja de unga?</pre><pre>41 §  Kammaren åtskildes kl. 22.18.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 8 § anf. 38 (delvis),</pre><pre>av talmannen därefter t.o.m. 10 § anf. 81 (delvis),</pre><pre>av andre vice talmannen därefter t.o.m. 16 § anf.\r\n108 (delvis),</pre><pre>av tredje vice talmannen därefter t.o.m. voteringen\r\nkl. 16.56,</pre><pre>av förste vice talmannen därefter t.o.m.\r\najourneringen kl. 18.01,</pre><pre>av andre vice talmannen därefter t.o.m. 32 § anf.\r\n205 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}