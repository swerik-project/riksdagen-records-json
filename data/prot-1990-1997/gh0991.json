{"dokumentstatus":{"dokument":{"hangar_id":"2349356","dok_id":"GH0991","rm":"1993/94","beteckning":"91","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"91","slutnummer":"0","datum":"1994-04-19 00:00:00","systemdatum":"2005-10-27 13:41:30","publicerad":"1994-04-19 00:00:00","titel":"Riksdagens snabbprotokoll 1993/94:91 Tisdagen den 19 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{4667F153-7E55-42F0-B0A4-53879B2EFC53}","dokument_url_text":"http://data.riksdagen.se/dokument/GH0991/text","dokument_url_html":"http://data.riksdagen.se/dokument/GH0991","dokumentstatus_url_xml":"http://data.riksdagen.se/dokumentstatus/GH0991","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:91</div>\r\n<div class=\"sidhuvud_datum\">Tisdagen den 19 april</div>\r\n<div class=\"sidhuvud_klockslag\">Kl. 14.00 -- 16.42</div>\r\n<hr class=\"sidhuvud_linje\">\r\n<pre>1 §  Meddelande om kammarens\r\nsammanträdesplan</pre><pre>Anf. 1  ANDRE VICE TALMANNEN:</pre><pre>En ny plan för kammarsammanträden april--juni\r\nhar utdelats till kammarens ledamöter.</pre><pre>2 §  Justering av protokoll</pre><pre>Justerades protokollet för den 13 april.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellationerna 1993/94:108, 113 och 114</pre><pre>Till riksdagen</pre><pre>Beträffande interpellationerna 1993/94:108 av\r\nBengt Hurtig, 1993/94:113 av Lena Klevenås och\r\n1993/94:114 av Birgitta Hambraeus, Giltigheten av\r\nsvensk grundlag inför EU-rätten, får jag meddela\r\natt jag inte kunnat besvara dessa inom föreskrivna\r\nfyra veckor.</pre><pre>Skälet härtill är tidsbrist i riksdagen på den aktuella\r\ndagen.</pre><pre>Jag kommer i stället att besvara interpellationerna\r\ni ett gemensamt svar den 2 maj 1994.</pre><pre>Stockholm den 11 april 1994</pre><pre>Reidunn Laurén</pre><pre>Till riksdagen</pre><pre>Beträffande interpellation 1993/94:129 av Lars\r\nStjernkvist (s), Bostadsmarknaden, får jag\r\nmeddela att jag inte kan besvara denna inom\r\nföreskrivna fyra veckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommer att besvara interpellationen den 16\r\nmaj.</pre><pre>Stockholm den 14 april 1994</pre><pre>Bo Lundgren</pre><pre>4 §  Svar på fråga 1993/94:460 om vårdhem och\r\ngruppboende</pre><pre>Anf. 2  Socialminister BENGT\r\nWESTERBERG (fp):</pre><pre>Herr talman! Chatrine Pålsson har frågat mig om\r\njag är beredd att underlätta för huvudmännen att\r\nfortsätta tillhandahålla verksamhet på väl\r\nfungerande mindre vårdhem.</pre><pre>Genom lagen (1993:387) om stöd och service till\r\nvissa funktionshindrade, LSS, har bl.a. personer\r\nmed utvecklingsstörning och personer med andra\r\nstora och varaktiga funktionshinder fått en\r\nlagstadgad rätt till olika former av stöd och service.</pre><pre>Frågor om vårdhem för personer med\r\nutvecklingsstörning regleras i en särskild\r\ninförandelag till LSS. Av införandelagens 6 §\r\nframgår att landstingen och kommunerna\r\ngemensamt skall planera för avveckling av\r\nbefintliga specialsjukhus och vårdhem.\r\nAvvecklingsplaner skall enligt paragrafen upprättas\r\noch lämnas in till Socialstyrelsen senast den 31\r\ndecember 1994.</pre><pre>Som Chatrine Pålsson påpekar gjorde riksdagen i\r\nanslutning till beslutet om LSS ett uttalande\r\nangående vårdmiljön i små vårdhem. Riksdagen\r\nuttalade att ett litet väl fungerande vårdhem i vissa\r\nfall kan utgöra en väl så god vårdmiljö som ett\r\ngruppboende. Riksdagen konstaterade också att\r\nvårdbehov är individuella och att det är viktigt att\r\nalla vårdbedömningar utgår från den enskilde\r\nindividens behov. Huvudmännen bör därför, enligt\r\nvad riksdagen framhöll, utifrån varje vårdhems\r\nförutsättningar under avvecklingstiden kunna ta\r\nställning till frågan om nedläggning eller fortsatt\r\ndrift. Vad riksdagen mer exakt avsåg med små och\r\nvälfungerande vårdhem framgick dock inte av\r\ntillkännagivandet.</pre><pre>Regeringen uppdrog i maj 1993 åt Socialstyrelsen\r\natt följa upp och utvärdera handikappreformen. I\r\nuppdraget ingår bl.a. att följa upp hur och i vilken\r\ntakt avvecklingen av vårdhemmen genomförs. Mot\r\nbakgrund av riksdagens tillkännagivande ingår det\r\ni uppdraget att särskilt uppmärksamma frågan om\r\nvilka prioriteringar huvudmännen gör vid beslut\r\nom avveckling av vårdhem. En första rapport från\r\nSocialstyrelsen skall lämnas till regeringen senast\r\nden 1 oktober 1994.</pre><pre>Låt mig också nämna att Socialstyrelsen, bl.a. mot\r\nbakgrund av riksdagens tillkännagivande, i\r\nförordningen om stöd och service till vissa\r\nfunktionshindrade fått möjligheter att meddela\r\nverkställighetsföreskrifter om avvecklingsplaner.\r\nJag har erfarit att sådana verkställighetsföreskrifter\r\nför närvarande är under utarbetande.</pre><pre>Mot bakgrund av vad jag nu har sagt ser jag ingen\r\nanledning att vidta någon särskild åtgärd i frågan.</pre><pre>Anf. 3  CHATRINE PÅLSSON (kds):</pre><pre>Herr talman! Jag vill börja med att tacka\r\nsocialministern för svaret på min fråga, även om det\r\nhade varit önskvärt med en något ökad tydlighet\r\nbeträffande socialministerns inställning i de här\r\nfrågorna.</pre><pre>Som socialministern har anfört har riksdagen fattat\r\nett beslut om att man skall utgå från den enskilda\r\nindividens behov. Bakgrunden till det är att man i\r\nsocialutskottet har diskuterat de ofta alltför rigida\r\nbestämmelserna vid förändringar och att behovet\r\nskall vara det styrande.</pre><pre>Självklart är min övertygelse att det är viktigt för\r\nmånga av de utvecklingsstörda att ha en egen\r\nbostad. Men ibland känner man att statsmakternas\r\nrigida beslut har gjort att behovet har kommit i\r\nskymundan och att det är själva bestämmelsen som\r\nhar tagit över. Jag vill fråga socialministern om inte\r\ndet underlag som vi beslutade om innebär att de\r\nlokala politikerna kan göra bedömningar som leder\r\ntill att de utvecklingsstörda kan få det bättre, även\r\nom det inte till fullo blir så att en och en flyttar ut i\r\nsamhället.</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Det är naturligtvis alltid en\r\navvägningsfråga som lokala politiker får göra. Men\r\nSocialstyrelsen har också en roll när det gäller att\r\nbedöma om avvägningarna är rimliga eller inte.</pre><pre>Det är svårt för mig som statsråd att ha synpunkter\r\npå enskilda fall, men jag har naturligtvis tagit reda\r\npå hur Socialstyrelsen har gjort bedömningen när\r\ndet gäller Tallgårdens vårdhem, som nämns i den\r\nhär frågan. Socialstyrelsens bedömning är att den\r\nvårdmiljö som erbjuds inte svarar mot de önskemål\r\nsom riksdagen har ställt upp i lag eller i\r\nmotivuttalanden.</pre><pre>Det här är ett gammalt vårdhem där det tidigare har\r\nfunnits plats för drygt 60 personer. Det är något\r\nfärre i dag. Men tanken är ändå att bygga om en\r\ntraditionell vårdmiljö till gruppbostäder. Man talar\r\nfortfarande om ett vårdhem i ombyggd form. Det\r\nsvarar inte emot de krav som riksdagen har ställt\r\nupp i framför allt den lag som gäller på den här\r\npunkten.</pre><pre>Anf. 5  CHATRINE PÅLSSON (kds):</pre><pre>Herr talman! Tallgården är mycket riktigt ett\r\nvårdhem som har haft många boende. Men nu har\r\nman reducerat antalet boende. Jag tror att det i\r\ndagens läge är 24 boende och att man enligt den\r\nskiss som har bedömts skulle ha 16 boende.\r\nTallgården ligger oerhört naturskönt och vackert\r\noch har en fin miljö. Det kan omvittnas av alla.</pre><pre>Det är väl alltid de bedömningar som lokala\r\npolitiker gör som bäst visar hur man skall kunna\r\nlösa problemet, inte minst i övergången från en\r\nform till en annan, som det har rått politisk enighet\r\nom att vi behöver förändra. Jag noterar att\r\nsocialministern tycker att de lokala politikernas\r\nsynpunkter och bedömningar skall få råda, och jag\r\nförstår också att Socialstyrelsen mycket aktivt\r\narbetar med det här. Men det är också viktigt att vi\r\nsom politiker är med i den här bedömningen.</pre><pre>Anf. 6  Socialminister BENGT\r\nWESTERBERG (fp):</pre><pre>Herr talman! Bara en avslutande kommentar. I viss\r\nmån är det naturligtvis så att lokala politikers\r\nbedömningar måste få råda. Men kvar står att vi har\r\nen lagstiftning i vilken vi har tagit ställning för en\r\nviss boendeform som vi tror är bra för\r\nutvecklingsstörda och andra svårt handikappade.\r\nErfarenheten säger oss att gruppbostäder eller i\r\nvarje fall bostäder som kommer i närheten av\r\ngruppbostäder är det bästa. Vi har i någon mån\r\nringat in friheten för kommunala politiker. Det har\r\nvi varit helt överens om.</pre><pre>Anf. 7  CHATRINE PÅLSSON (kds):</pre><pre>Herr talman! Jag vill bara avsluta med att säga att\r\ndet är viktigt att ha med den ekonomiska situation\r\nsom vi lever i när vi beslutar om och utvecklar\r\nvården. Det har under ganska många år varit ett\r\nbekymmer för Kalmar län att klara den här\r\nlagstiftningen. Men man har arbetat utifrån den\r\nförutsättning man har haft och har en absolut\r\nambition att leva upp till lagens intentioner.</pre><pre>Överläggningen var härmed avslutad.</pre><pre>5 §  Svar på fråga 1993/94:430 om en anläggning\r\nför sanering av förorenade jordmassor</pre><pre>Anf. 8  Miljöminister OLOF JOHANSSON\r\n(c):</pre><pre>Herr talman! Jan Jennehag har frågat mig om\r\nregeringen kommer att ge Naturvårdsverket i\r\nuppdrag att utreda förutsättningarna för att anlägga\r\nen verksamhet för sanering av förorenade\r\njordmassor vid sjön Tisnaren.</pre><pre>Jan Jennehag har uppgivit att det finns planer på att\r\nanlägga en sådan verksamhet på en industritomt ca\r\n500 meter från Tisnarens strand.</pre><pre>För att få tillstånd till en sådan verksamhet krävs\r\nprövning enligt miljöskyddslagen (1969:387). För\r\nverkamheten skall väljas sådan plats att ändamålet\r\nkan vinnas med minsta intrång och olägenhet utan\r\noskälig kostnad. Det ankommer på sökanden att\r\nvisa att det föreligger förutsättningar för att tillåta\r\nverksamheten. Koncessionsnämnden prövar\r\ntillståndsansökan efter att ha inhämtat bl.a.\r\nNaturvårdsverkets synpunkter. I prövningen ingår\r\nbl.a. frågor om utsläpp till luft och vatten.\r\nMiljökonsekvenserna skall beskrivas i\r\ntillståndsansökan. Om jordmassorna är förorenade\r\nav miljöfarliga ämnen erfordras därutöver tillstånd\r\nenligt förordningen (1985:841) om miljöfarligt\r\navfall. Sådant tillstånd meddelas av\r\nNaturvårdsverket.</pre><pre>Riksdagen har 1991 (rskr. 1990/91:338) lagt fast att\r\nett femårigt program för sanering och återställning\r\nav miljöskadade områden skall genomföras med\r\nbörjan från budgetåret 1991/92. Det ingår i\r\nNaturvårdsverkets uppgifter att ansvara för\r\ngenomförande av detta program i samverkan med\r\nbl.a. länsstyrelsen och kommuner.\r\nNaturvårdsverket har avgivit en lägesrapport den\r\n18 mars i år om Naturvårdsverkets arbete med\r\nåtgärder vad gäller sanering och återställning av\r\nmiljöskadade områden. Rapporten sammanfattar\r\ndagens kunskapsläge, vad som hittills gjorts inom\r\nområdet och förslag till åtgärder för de närmaste\r\nåren samt diskuterar strategin för framtiden. Av\r\nrapporten framgår att det är angeläget att få till\r\nstånd ett långsiktigt och rationellt arbete inom\r\nefterbehandlingsområdet i Sverige.\r\nNaturvårdsverket skall arbeta vidare med förslag\r\ninom området.</pre><pre>Det finns mot bakgrund härav inte skäl att ge något\r\nsärskilt uppdrag till Naturvårdsverket att utreda\r\nförutsättningarna för en saneringsanläggning vid\r\nsjön Tisnaren.</pre><pre>Anf. 9  JAN JENNEHAG (v):</pre><pre>Herr talman! Jag tackar miljöministern för svaret,\r\noch jag tolkar det positivt.</pre><pre>Men, miljöministern, det är ju inte bara Jan\r\nJennehag som i största allmänhet uppger att det\r\nfinns planer på att anlägga en sådan här verksamhet\r\nvid Tisnarens strand, utan detta är ju frukten av ett\r\nganska omfattande arbete inom Bofors\r\nVingåkersverken. Det förs också i den berörda\r\ntrakten, både inom Katrineholms kommun och i\r\nlokalpressen, en mycket intensiv debatt i frågan.\r\nJag har här i kammaren med mig en omfattande\r\nmaterial för den som intresserad -- men\r\nmiljöministern har kanske tagit del av\r\ninformationen på annat sätt?</pre><pre>Jag tolkar i vart fall miljöministerns svar som att vi\r\när överens om att det här är en nationell\r\nangelägenhet, att det är ett problem som skall lösas\r\noch att ett långsiktigt och rationellt arbete skall\r\nbedrivas inom efterbehandlingsområdet.</pre><pre>Miljöministern säger att det inte finns något skäl att\r\ntitta närmare på förutsättningarna för just den här\r\nanläggningen, och jag utgår då ifrån att arbetet med\r\natt få till stånd en nationell lösning kommer att\r\nfortsätta och att de människor i trakten av sjön som\r\nhar varit oroliga inte längre har någon anledning att\r\nkänna oro.</pre><pre>Anf. 10  Miljöminister OLOF JOHANSSON\r\n(c):</pre><pre>Herr talman! Jag är fullt medveten om att det inte\r\nbara är Jan Jennehag som intresserar sig för denna\r\nanläggning, som avses genomföras i Bofors\r\nVingåkersverkens tidigare industriområde. Jag har,\r\ni ett väldigt tidigt skede, haft kontakt i ärendet med\r\nlandshövdingen i Sörmlands län. Min avsikt var att\r\nfå en orientering i frågan, så att jag är informerad\r\nom detta.</pre><pre>Alla sådana här anläggningar väcker naturligtvis\r\nfarhågor i omgivningen -- det vet också jag -- och\r\njag har under den tid som gått också tagit del av en\r\ndel av den information som Jan Jennehag hänvisar\r\ntill.</pre><pre>Det jag i svaret vill understryka är att\r\nNaturvårdsverket har den här sortens uppdrag som\r\nen naturlig del i det femåriga programmet för\r\nsanering och återställning av miljöskadade\r\nområden. Om man på Naturvårdsverket uppfattar\r\natt det finns behov av hantering av förorenade\r\njordmassor, har verket också full frihet att komma\r\nmed förslag i den delen.</pre><pre>Den lägesrapport som Naturvårdsverket har gett\r\nut, Efterbehandling av förorenade områden, är\r\nnaturligtvis ett led i att underbygga detta arbete,\r\nsom skall omfatta mer än bara förorenade\r\njordmassor, på bredaste möjliga sätt.</pre><pre>Anf. 11  JAN JENNEHAG (v):</pre><pre>Herr talman! Jag förutsätter att miljöministerns\r\nengagemang i de här frågorna också kommer att ge\r\nett sådant resultat att berörda myndigheter känner\r\nstödet från regeringen.</pre><pre>Jag utgår också från att det som kan komma att\r\nprövas i det här sammanhanget är någon form av\r\nmobila anläggningar. Det finns naturligtvis stora\r\nvinster att göra med sådana tekniska lösningar, och\r\njag utgår från att miljöministern inte ser några\r\nhinder i den vägen utan också stimulerar den\r\ntekniska utvecklingen på det området.</pre><pre>Vad jag ville ha klarlagt och vad jag tycker att jag\r\nnu har fått klarlagt är att det med de regler som\r\ngäller är ytterst osannolikt att en sådan här\r\nanläggning skulle få komma till stånd vid sjön\r\nTisnaren.</pre><pre>Anf. 12  Miljöminister OLOF JOHANSSON\r\n(c):</pre><pre>Herr talman! Som alla vet ger vi i sådana här\r\närenden inga förhandsbesked, eftersom\r\nregelsystemet fastlägger på vilket sätt det skall\r\nbeslutas.</pre><pre>Överläggningen var härmed avslutad.</pre><pre>6 §  Svar på fråga 1993/94:446 om ansvaret för\r\natt bilavgasreningen fungerar</pre><pre>Anf. 13  Miljöminister OLOF JOHANSSON\r\n(c):</pre><pre>Herr talman! Karl-Erik Persson har frågat\r\nkommunikationsministern om regeringen avser att\r\nta några initiativ för att lösa vissa problem med de\r\nsvenska avgaskraven för bilar samt\r\nkostnadsansvaret i dessa sammanhang.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Karl-Erik Persson tar i sin fråga upp att AB Svensk\r\nBilprovnings uppföljande tester visar att många\r\nmotorfamiljer har problem med att klara de\r\nhållbarhetskrav som ställs enligt bilavgaslagen och\r\nbilavgasförordningen, det ekonomiska ansvaret för\r\nde nödvändiga reparationerna av avgastekniken\r\nsamt tvisterna mellan bilägare och biltillverkare om\r\nvem som skall stå för kostnaderna. Frågan\r\nbehandlar även konsekvenserna för miljömålen.</pre><pre>Bilavgaslagen innehåller klara regler om\r\nansvarsfördelningen mellan biltillverkare och\r\nbilägare när det uppstår fel på den avgasrenande\r\nutrustningen. Tillverkaransvaret gentemot\r\npersonbilsägaren gäller för brister i den utrustning\r\nsom begränsar utsläppen om de uppstår innan bilen\r\nhar gått 8 000 mil eller blivit fem år gammal.</pre><pre>Detta ansvarsförhållande gäller om bilen\r\nunderkänns vid en kontrollbesiktning. I praktiken\r\nhar det uppstått tvister om hur långt biltillverkarnas\r\nansvar sträcker sig. Konsumentföreträdarna anser\r\natt tillverkaren skall svara för att bilen klarar de\r\nuppställda avgaskraven, medan biltillverkarna\r\nanser att ansvaret gäller bestämda avgasrelaterade\r\nkomponenter. Tvisten prövas för närvarande\r\nrättsligt, varför jag inte vill föregripa utgången.</pre><pre>Ett allvarligt problem för enskilda bilägare är fel\r\nsom upptäcks när tillverkarens ansvar har gått ut.\r\nDessa reparationer kan bli mycket dyra för ägaren.\r\nOmfattningen på problemet är inte klarlagd, men\r\nSvensk Bilprovnings statistik från\r\nkontrollbesiktningar är oroande. Konsumentverket\r\noch Naturvårdsverket bevakar frågan på ett\r\nutmärkt sätt, och Miljödepartementet avser att\r\ndiskutera frågan med dessa verk.</pre><pre>Svensk Bilprovning testar årligen ett antal utvalda\r\nmotorfamiljer vid Motortestcentrum. Om\r\nutsläppen av kväveoxider, kolväten, kolmonoxid\r\neller partiklar är för höga anmäls detta till\r\nNaturvårdsverket. Vanligen vidtar biltillverkarna\r\nspontant åtgärder på felaktiga modeller. Om så inte\r\nsker kan Naturvårdsverket ålägga tillverkaren att\r\nvidta åtgärder. Av hittills testade 30 motorfamiljer\r\nhar sju återkallats, och i fyra fall pågår\r\nförhandlingar om återkallande. Endast i ett fall har\r\nett sådant beslut av Naturvårdsverket lett till\r\nrättslig prövning.</pre><pre>De problem med katalysatortekniken som har\r\npåvisats genom Svensk Bilprovnings mätningar får\r\ninte misstolkas. Även de felaktiga bilarna har\r\nväsentligt lägre avgasutsläpp än bilar utan\r\nkatalysatorer. Som frågeställaren framhåller\r\ninnebär detta ändå att vi får svårare att infria\r\nmiljömålen. Regeringen anser emellertid att\r\nNaturvårdsverket sköter kontrollen på ett bra sätt\r\noch finner därför ingen anledning att vidta\r\nytterligare åtgärder på just denna punkt.</pre><pre>Det finns dock redan i dag ett effektivt sätt att få till\r\nstånd åtgärder på bilar med för höga avgasutsläpp.\r\nRegeringen har i propositionen En effektivare\r\nfordonskontroll skisserat ett system för flygande\r\ninspektioner av bilars avgasutsläpp. Med ett sådant\r\nsystem kan bilar med dåliga katalysatorer\r\nidentifieras i trafiken. Det betyder att de kan bli\r\nföremål för åtgärd väsentligt tidigare än om\r\nproblemen uppdagas i samband med den årliga\r\nfordonskontrollen. Detta leder till minskade\r\navgasutsläpp och ofta även till lägre kostnader för\r\nbilägaren.</pre><pre>Anf. 14  KARL-ERIK PERSSON (v):</pre><pre>Herr talman! Jag får tacka miljöministern för\r\nsvaret. Miljöministern har lyckats att beröra alla\r\npunkter som jag tänkte ta upp som kompletterande\r\nfrågor, och det tycker jag är bra.</pre><pre>Anledning till att jag ställde frågan är en artikel i\r\ntidningen Miljöaktuellt där det står att\r\nkatalysatorerna inte klarar dagens avgaskrav. 8 av\r\n27 motorfamiljer överskred det godkända\r\nkoloxidvärdet. Det tyckte jag var ett bekymmer.\r\nNu ser jag att man försöker att arbeta vidare med\r\ndenna fråga.</pre><pre>Något som jag också ser som något av ett problem\r\när kostnadsfrågan. Om bilen gått mindre än 8 000\r\nmil finns det klara regler, som miljöministern\r\npåpekade. Men det gäller bilar som bara gått 8 000\r\nmil.</pre><pre>Det är många bilar som kommer att gå över 8 000\r\nmil, och som är ganska nya. De klarar inte\r\nbestämmelserna, även om de inte är fem år gamla.\r\nOckså de belastas med att ägaren får åtgärda detta\r\nsjälv. Jag tycker att det skulle finnas större krav på\r\ndem som i första hand inte klarar av detta. 8 000 mil\r\när för litet.</pre><pre>De flygande inspektionerna är i och för sig bra.\r\nMen de löser egentligen inte problemen med\r\nutsläppen. Bilägaren får åka till sin auktoriserade\r\nverkstad och försöka lösa problemen. 8 000 mil är\r\nför litet. Finns det planer på att utsträcka detta så\r\natt regeln gäller vid ett större antal mil än 8 000?</pre><pre>Anf. 15  Miljöminister OLOF JOHANSSON\r\n(c):</pre><pre>Herr talman! Jag har gett ett ganska fylligt svar som\r\när på gränsen till den längd som man bör använda i\r\nfrågesvar. Jag har därför täckt in de flesta\r\nproblemområden. Vi tycks vara överens om hur\r\nproblemet ser ut i verkligheten.</pre><pre>Det man kan göra är givetvis att försöka\r\nkomplettera den service- och kontrollverksamhet\r\nsom finns. Jag vill nämna att Svensk Bilprovning\r\nhar tagit fram en enkel avgasbesiktning som\r\nbilägarna frivilligt kan låta sina fordon genomgå.</pre><pre>De bilägare som misstänker att de har problembilar\r\nkan utnyttja denna för att i tid upptäcka om något\r\nhåller på att hända med katalysatorn. Om\r\nproblemen upptäcks i tid kan\r\nreparationskostnaderna i allmänhet begränsas\r\navsevärt.</pre><pre>Bilbranschen bör också kunna beakta kostnaderna\r\nför katalysatorbyten allteftersom denna åtgärd blir\r\nvanligare när vi får fler äldre katalysatorbilar. Jag\r\nförutsätter att vi får en utveckling på det området.</pre><pre>När det gäller de 8 000 milen är detta en fråga där\r\ndet finns motstående intressen, som bekant. Det är\r\nviktigt att vi t.ex. i förhandlingarna med EU har\r\nlyckats bibehålla våra krav vad gäller\r\ntillverkaransvaret. Att vi dessutom får flygande\r\ninspektioner och har enklare avgasbesiktning gör\r\ndet möjligt att hantera dessa frågor individuellt.</pre><pre>Det allra viktigaste är dock bättre bränslen. Det är\r\ninte en tillfällighet att vi har försök få bort blyet.\r\nDels är det ett miljögift, dels är det ett elände i\r\nkatalysatorbilar. Det är anledningen till att vi har\r\nsatt in stöten just där.</pre><pre>Anf. 16  KARL-ERIK PERSSON (v):</pre><pre>Herr talman! Det sist sagda håller jag helt med\r\nmiljöministern om. Blyet skall bort ur drivmedel.\r\nSedan får jag bara hoppas att motorbranschen och\r\nintresseorganisationerna läser miljöministerns svar\r\noch tar del av det. Sköter de sig inte hoppas jag att\r\nman kan komma tillbaka och ställa större krav på\r\ndem.</pre><pre>Överläggningen var härmed avslutad.</pre><pre>7 §  Svar på fråga 1993/94:433 om EU:s\r\nstrukturfonder</pre><pre>Anf. 17  Arbetsmarknadsminister BÖRJE\r\nHÖRNLUND (c):</pre><pre>Herr talman! Georg Andersson har frågat mig vilka\r\nanslag regeringen avser använda för att ge\r\nnationella tillskott till projekt som finansieras med\r\nmedel från EU:s strukturfonder.</pre><pre>Låt mig börja med att säga, att utformningen av de\r\nnationella tillskotten givetvis kommer att påverkas\r\nav inriktningen på det program- och strategiarbete\r\nsom bl.a. kommer att ske ute i regionerna. Vidare\r\nkommer det givetvis att få betydelse hur de 2\r\nmiljarderna fördelas mellan målen 2--5 b.</pre><pre>Vad gäller den senare frågan pågår ett\r\nberedningsarbete inom regeringskansliet. Jag är\r\ndärför i dag inte beredd att lämna besked om\r\nmedelsfördelningen och därtill hörande geografisk\r\navgränsning av vissa av målen. Därmed går det\r\nheller inte att ha någon bestämd uppfattning om\r\nden s.k. additionaliteten, dvs. vilka anslag som\r\nskall svara för den nationella finansieringen.</pre><pre>Anf. 18  GEORG ANDERSSON (s):</pre><pre>Herr talman! Hövligheten kräver att jag tackar för\r\nsvaret, men detta svar var bland de allra tunnaste\r\nsom jag har avlyssnat i denna kammare. Det är\r\nmycket allvarligt, eftersom detta är en viktig fråga.</pre><pre>Regeringen har lagt fram en proposition om\r\nregionalpolitiken. Det är nästan skandalöst att man\r\ni det sammanhanget inte kan ge några som helst\r\nbesked om hur denna reionalpolitik skall samverka\r\nmed regionalpolitiken sett ur ett EU-perspektiv.</pre><pre>Uppenbart är att regeringen också är oense om hur\r\nman skall sköta detta med de nationella tillskotten.\r\nJag konstaterar att jag inte får något svar på de\r\nfrågorna. Jag får också besked om att man inte\r\nheller nu har någon uppfattning om hur de 2\r\nmiljarderna skall fördelas mellan de olika målen\r\noch hur den geografiska avgränsningen skall ske.</pre><pre>Mot den bakgrunden vill jag ställa en fråga. Det\r\nråder en debatt om huruvida mål-6-området, som\r\nomfattar det nationella stödområdet, kan få några\r\nstöd från de andra målområdena. I klartext: Kan\r\nstödområdet i Sverige söka bidrag inom en ram på\r\n360 miljoner, medan övriga landet har tillgång till\r\nfonder om 2 000 miljoner?</pre><pre>Är det rätt uppfattat? Vi har nämligen fått den\r\ninformationen från\r\nArbetsmarknadsdepartementets tjänstemän. Den\r\ninformationen har också gått ut i pressen. Den\r\nväckte mycket stor förvåning på alla håll, även\r\nbland dem som har levt ganska nära\r\nförhandlingsmaskineriet. Nu frågar jag den främst\r\nansvarige för förhandlingarna med EU på denna\r\npunkt.</pre><pre>Anf. 19  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är inte så förvånad över det sätt\r\nsom Georg Andersson uttrycker sig på. Låt mig\r\ndock säga att det första som skall göras är att\r\nsvenska folket skall säga ja eller nej till EU.</pre><pre>Länen kommer att bli ansvariga för att upprätta\r\nplaner inom sina områden under NUTEK:s\r\nledning. Sedan skall regeringen göra den slutliga\r\navvägningen. Varifrån pengarna kommer är\r\nfaktiskt inte självklart.</pre><pre>Vi tar ett exempel som Georg Andersson känner till\r\nväl, t.ex. Inlandsbanan. Om man från länens sida\r\nvill ha en ordentlig upprustning av den kommer\r\nmotfinansieringen ifrån\r\nKommunikationsdepartementet och icke från de\r\nregionalpolitiska medlen.</pre><pre>Vid en stor satsning på distansutbildning i\r\nVästerbottens inland är motspelaren\r\nUtbildningsdepartementet, och det är icke fråga\r\nom de regionalpolitiska medlen.</pre><pre>Sedan till Georg Anderssons fråga. När det gäller\r\nstödområde 1 eller 2 -- dvs. det inre stödområde\r\nsom nu blev mål 6 -- lägger man inte villkoren för\r\nett tillfälligt stödområde ovanpå detta. Det går\r\nockså till så i dag.</pre><pre>Sedan kan man diskutera storleksordningen. Detta\r\när indexreglerat. Den summa vi nu diskuterar -- 360\r\nmiljoner kronor -- är inledningen, och sedan växer\r\ndet. Det är ungefär 1 000 kr per invånare. Det\r\nkommer att vara två till tre gånger så mycket som\r\nnågot annat område får.</pre><pre>Anf. 20  GEORG ANDERSSON (s):</pre><pre>Herr talman! Av detta svar drar jag slutsatsen att\r\nArbetsmarknadsdepartementets tjänstemän har\r\ngett oss rätt information. Om man tillhör\r\nmålområde 6, dvs. i huvudsak det nuvarande\r\nstödområdet, går det inte att utöver de 360 miljoner\r\nsom finns för målgrupp 6 få del av\r\nstrukturfonderna. De resterande 2 000 miljonerna\r\när reserverade för landet i övrigt. Jag uppfattar\r\nsvaret på det sättet.</pre><pre>Det anmärkningsvärda är att det fortfarande\r\ntydligen råder en vilsenhet inom regeringen om\r\ndetta. Utrikesministern har enligt samstämmiga\r\nvittnen varit uppe i Jämtland och hävdat att\r\nJämtland också kan söka pengar från de 2 miljarder\r\nsom återstår sedan det specialriktade stödet till\r\ninlandet på 360 miljoner kronor är borträknat.</pre><pre>Detta skapar en stor förvirring, men jag utgår från\r\natt arbetsmarknadsministerns svar är det korrekta.\r\nDet är mycket anmärkningsvärt att regeringen har\r\ngått med på ett sådant förhandlingsresultat. Min\r\nfråga är: Gör regeringen någonting för att i\r\ndiskussioner med kommissionen ändra på detta\r\nförhållande?</pre><pre>Anf. 21  Arbetsmarknadsminister BÖRJE\r\nHÖRNLUND (c):</pre><pre>Herr talman! Kommissionen har sina spelregler för\r\nolika länder. Det Sverige lyckades med, egentligen\r\nmot all förmodan, var att trots en relativt hög BNP-\r\nnivå få ett målområde 6; det irriterade tyvärr våra\r\nnordiska grannar. Dessutom är EU:s regler sådana\r\natt det handlar om hela län. Det fanns också\r\nsvenska intressen av att det skulle gälla hela län. Vi\r\nlyckades följa stödområdesgränsen mer, inte bara i\r\nfråga om hela kommuner utan också i fråga om\r\ndelar av kommunen, t.o.m.\r\nkyrkobokföringsdistrikt.</pre><pre>Jag hann inte riktigt med att tala om reglerna i EU\r\ni mitt tidigare inlägg. EU bevakar detta mycket\r\nnoga. De medel som nu går till området får inte\r\nminska för att dessa medel kommer till. Det är en\r\nviktig princip.</pre><pre>Jag ser gärna att det svenska parlamentet är så\r\ngeneröst som möjligt.</pre><pre>Anf. 22  GEORG ANDERSSON (s):</pre><pre>Herr talman! När Börje Hörnlund säger att vi\r\nlyckades ger det intryck av att vi hade framgång. I\r\nstödområdet i Sverige, som omfattar ungefär halva\r\nSverige, kan man ansöka om medel inom ramen för\r\n360 miljoner, medan övriga landet disponerar drygt\r\n2 miljarder. Den allmänna bedömningen av detta är\r\nnegativ. Man är besviken och bitvis ganska\r\nupprörd. Man tycker inte att detta var något lyckat\r\nförhandlingsresultat.</pre><pre>Det är anmärkningsvärt att\r\nArbetsmarknadsdepartementet och\r\narbetsmarknadsministern inte har lyckats föra ut\r\nden här informationen i tid under förhandlingens\r\ngång.</pre><pre>Det har också ryktats om att Norrlandsjordbrukets\r\nstöd delvis skulle fångas in inom ramen för de 360\r\nmiljonerna. Det har sagts att det då bortfaller\r\nytterligare ett par hundra miljoner från\r\njordbruksstödet.</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Jordbruket är en viktig näring.\r\nJordbruket kommer att ingå som en del för detta\r\nstöd. Jordbruket kommer också att få stöd från\r\nmedel som avser ett par andra mål -- av målen 2--\r\n5 b.</pre><pre>Innan Georg Andersson eldar upp sig alltför\r\nmycket vill jag säga att målen 3 och 4 omfattar\r\narbetsmarknaden. Sverige behöver inte ställa upp\r\nmed något annat än med sin\r\narbetsmarknadsbudget. Det är fritt fram för vårt\r\nparlament att ha mycket goda betingelser om det är\r\ndålig sysselsättning i det inre stödområdet. Dessa\r\n2,4 miljarder kronor går alltså inte bara till ren\r\nregionalpolitik. Vi skall också förebygga\r\nungdomsarbetslöshet, långtidsarbetslöshet och\r\narbetslöshet vid större strukturförändringar.</pre><pre>Det finns också regler för t.ex. mål 2 som gäller\r\nindustriell omstrukturering.</pre><pre>Anf. 24  GEORG ANDERSSON (s):</pre><pre>Herr talman! Nu försöker\r\narbetsmarknadsministern att prata bort sakfrågan.\r\nHan har nyss bekräftat att man, om man tillhör\r\nmålområde 6, inte får stöd från medel avseende de\r\nandra målen. Departementets tjänstemän har sagt\r\ntill oss att åtgärder för långtidsarbetslöshet och\r\nungdomsarbetslöshet inom målområde 3 kan avse\r\nhela landet utom mål-6-området. Norrlands inland\r\noch ytterligare en del av inlandet lämnas alltså\r\nutanför och får bara tillgång till de 360 miljonerna.</pre><pre>Inom ramen för dessa 360 miljoner skall en del av\r\nNorrlands jordbruksstöd också rymmas. Det\r\nbekräftar nu arbetsmarknadsministern. Det är\r\nytterligare en negativ upplysning i detta\r\nsammanhang.</pre><pre>Förlåt att jag eldar upp mig, men jag möter stor\r\nindignation och upprördhet över detta ute i Börje\r\nHörnlunds och mina gemensamma bygder.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Det sammantagna\r\nförhandlingsresultatet innebär 2,4 miljarder kronor\r\ni återflöde och att vi klarade mål-6-området på det\r\nsätt som vi gjorde. Jag kan tala om för Georg\r\nAndersson att utomstående betraktare, som seriöst\r\nvill diskutera detta, tycker att det är ett bra resultat.</pre><pre>Företrädare för Georg Anderssons parti talar mer\r\nom att Luleå skall gå före Västerbottens inland\r\nt.ex. Vi kunde klara av detta och lägga det bästa\r\nstödet på det område som är mest utsatt. 1 000 kr\r\nper person, 360 miljoner som till 1999 skall växa till\r\n450 miljoner, är ett tillskott utöver det som nu\r\nkommer till området. Om det finns politisk\r\nmajoritet för det går det sedan hur bra som helst för\r\nden svenska regeringen och det svenska\r\nparlamentet att ytterligare bygga på detta stöd.</pre><pre>Anf. 26  GEORG ANDERSSON (s):</pre><pre>Herr talman! När Börje Hörnlund säger till mig och\r\ntill alla som har samma uppfattning som jag att vi\r\ninte är seriösa dömer han nog sig själv ganska hårt.</pre><pre>Jag möter alltför många seriösa bedömare av detta\r\nsom är förvånade över denna information och över\r\natt regeringen och förhandlingsdelegationen\r\nslutgiltigt accepterar en sådan uppläggning. Jag\r\nutgår fortfarande ifrån att man i diskussioner med\r\nkommissionen försöker att få till stånd en ändring\r\nvad gäller geografiska avgränsningar för de andra\r\nmålområdena, så att vi i vissa avseenden kan täcka\r\nin mål-6-området.</pre><pre>Jag underkänner helt den matematik som Börje\r\nHörnlund redovisar. Som jag bedömer det är det\r\nfaktiskt inte någon gyllene fördel att tillhöra mål-\r\n6-området. Att exempelvis Skellefteå kommun inte\r\ningår är mot denna bakgrund knappast att beklaga.</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vet inte hur mycket Georg\r\nAndersson har läst på om EU:s regler. Inte är det\r\nmycket. Om Georg Andersson tror att lilla Sverige\r\nkan göra om EU:s samtliga regelsystem inför en\r\nfolkomröstning måste jag säga att Georg\r\nAndersson bör rösta nej. Då har han en helt\r\norealistisk uppfattning om vad som är möjligt.</pre><pre>Om svenska folket säger ja har vi vid en\r\nregelgenomgång 1999 möjligheter att diskutera\r\nolika kriterier, men att tro att samtliga länder\r\nändrar saker och ting för att Georg Andersson\r\nbullrar i talarstolen är att ta i.</pre><pre>Överläggningen var härmed avslutad.</pre><pre>8 §  Svar på fråga 1993/94:444 om\r\noffentliganställdas rätt att kritisera\r\nsamhällsförhållanden</pre><pre>Anf. 28  Arbetsmarknadsminister BÖRJE\r\nHÖRNLUND (c):</pre><pre>Herr talman! Bengt Hurtig har frågat mig om\r\nregeringen avser att vidta några åtgärder för att\r\noffentligt anställda skall slippa att vara oroliga för\r\nrepressalier när de utnyttjar sin grundlagsenliga\r\nrätt att kritisera samhällsförhållanden.</pre><pre>Såvitt avser frågan huruvida ett utnyttjande av\r\nyttrandefriheten är eller skall kunna vara grund för\r\nuppsägning eller avskedande vill jag svara följande.</pre><pre>Arbetsrättskommittén har i sitt delbetänkande Ny\r\nanställningslag (SOU 1993:32) behandlat frågan\r\nom uppsägning på grund av illojalitet och beskrivit\r\ndet rådande rättsläget.</pre><pre>Kommittén föreslår en viss skärpt inställning i fråga\r\nom illojalitet men inte såvitt avser möjligheten till\r\nkritik mot arbetsgivaren. Kommittén understryker\r\natt det inte får bli några ingrepp i den\r\ngrundlagsfästa yttrandefriheten. Den interna\r\nkritikrätten skall lämnas orörd så länge\r\narbetstagaren inte hemfaller åt hotelser eller\r\nliknande.</pre><pre>Det rättsläge som i dag råder såvitt avser\r\narbetsgivarens möjlighet att säga upp eller avskeda\r\nen arbetstagare, som utnyttjar sin yttrandefrihet, är\r\nsåledes klart. Några planer på att föreslå några\r\nförändringar i dessa regler har regeringen inte.</pre><pre>Bengt Hurtig påpekar i sin fråga att många\r\nuttrycker tveksamhet om att i framtiden åta sig\r\nfackliga uppdrag.</pre><pre>De fackliga förtroendemännen skyddas genom\r\nreglerna i förtroendemannalagen. En facklig\r\nförtroendeman får inte med anledning av sitt\r\nuppdrag ges försämrade arbetsförhållanden eller\r\nanställningsvillkor. Den fackliga\r\nförtroendemannen skall ha samma skydd även när\r\nhan har lämnat sitt uppdrag.</pre><pre>Åtgärder som en arbetsgivare vidtar mot en\r\narbetstagare på grund av att denne är medlem i en\r\nfacklig organisation kan också bedömas som\r\nföreningsrättskränkning med skadestånd som följd.</pre><pre>Det finns således i lagstiftningen ett gott skydd för\r\nde anställdas yttrandefrihet.</pre><pre>Anf. 29  BENGT HURTIG (v):</pre><pre>Herr talman! Jag tackar för svaret. Min uppfattning\r\när att det blåser en iskall vind på arbetsplatserna i\r\ndetta land när det gäller dessa frågor. Sådant är\r\nförhållandet även inom den offentliga sektorn.</pre><pre>I och för sig är det tillfredsställande att regeringen\r\nnu genom Börje Hörnlund förklarar att man inte\r\nhar för avsikt att skärpa inställningen till illojalitet\r\npå arbetsplatserna. Såvitt jag förstår kommer\r\nArbetsrättskommitténs förslag inte att läggas fram i\r\nen proposition.</pre><pre>Men också inom nuvarande lagstiftning vidtas ju en\r\ndel mycket märkliga åtgärder i detta land. Det finns\r\nett exempel med en kommunal förtroendeman i\r\nVärö, som helt enkelt fick sparken från sitt jobb på\r\nVärö bruk, därför att han hade fungerat såsom\r\ntalesman för Vänsterpartiet i miljöfrågor och\r\nskrivit ett yttrande till Koncessionsnämnden. I\r\ndetta ärende pågår nu överläggningar i\r\nArbetsdomstolen. Det kan bli så att Värö bruk\r\ndöms att betala ett visst skadestånd, men det anser\r\nbruket tydligen att det är värt.</pre><pre>Denna metod att se på de anställda tas gärna efter\r\nav arbetsgivare inom den offentliga sektorn. Man\r\nhar enligt nuvarande lagstiftning möjlighet att väga\r\nin egna bedömningar, t.ex. när man upprättar\r\nturordningskretsar. Enligt den nya arbetsrättsliga\r\nlagstiftningen kan man själv välja vilka man vill\r\ngöra sig av med. Man kan också vid\r\nlöneförhandlingar använda sig av detta synsätt, att\r\nman tycker att vissa anställda inte är tillräckligt\r\nlojala. Det har skett en ökad utbredning av det\r\nindividuella lönesystemet.</pre><pre>Anf. 30  Arbetsmarknadsminister BÖRJE\r\nHÖRNLUND (c):</pre><pre>Herr talman! Också jag läser naturligtvis om en del\r\nfall, som jag tycker är långt ifrån tillfredsställande.\r\nDäremot kommenterar jag inte enskilda fall,\r\nframför allt inte när de är föremål för behandling i\r\nArbetsdomstolen.</pre><pre>Det är viktigt för vårt land framöver att det skapas\r\nen god medarbetaranda och öppenhet i företagen.\r\nJag tror att det är av mycket stor vikt att man\r\nkänner sig trygg när man framför sina synpunkter\r\npå hur saker och ting bör fungera och hur man vill\r\nförändra i företaget. Kloka företagsledare bör vara\r\nmycket tacksamma över att denna attityd\r\nförekommer i företagen, för många misstag\r\nförhindras om flera skallar får tänka och diskutera.</pre><pre>Naturligtvis kan det bli fråga om litet hårdare tag i\r\nen besvärlig arbetsmarknad. Men vi har nu för\r\nförsta gången fått rapport om att sysselsättningen\r\nökar. Jag hoppas att detta för med sig att vi slipper\r\nen hård attityd och att vi kommer in i ett skede där\r\nföretag och organisationer utvecklas och går\r\nframåt.</pre><pre>Anf. 31  BENGT HURTIG (v):</pre><pre>Herr talman! Jag begär inte att\r\narbetsmarknadsministern skall uttala sig inför det\r\ndomstolsutslag som vi väntar på. Det var ett försök\r\ntill en replik på ministerns bedömning att det finns\r\nett gott skydd för de anställdas yttrandefrihet. Men\r\ndet har tydligen inte gällt i alla fall.</pre><pre>I 2 kap. 1 § regeringsformen slås fast att varje\r\nmedborgare är gentemot det allmänna tillförsäkrad\r\n''yttrandefrihet: frihet att i tal, skrift eller bild eller\r\npå annat sätt meddela upplysningar samt uttrycka\r\ntankar, åsikter och känslor''. Detta skydd får inte\r\nundergrävas genom åtgärder på det arbetsrättsliga\r\nområdet eller en attityd som har utvecklats på\r\narbetsplatserna. Jag är helt överens med Börje\r\nHörnlund om att det goda samarbetet och den goda\r\nandan är en förutsättning för hög produktivitet på\r\narbetsplatserna. Jag tycker att denna fråga är så\r\npass allvarlig att regeringen borde göra ett försök\r\natt undersöka hur pass omfattande den nya vinden\r\npå arbetsplatserna är.</pre><pre>Överläggningen var härmed avslutad.</pre><pre>9 §  Svar på frågorna 1993/94:422 och 429 om\r\nmassakern i Dili m.m.</pre><pre>Anf. 32  Statsrådet ALF SVENSSON (kds):</pre><pre>Herr talman! Ingela Mårtensson har frågat\r\nutrikesministern om åtgärder från regeringens sida\r\nmed anledning av uppgifter i en brittisk TV-film om\r\nmassakern i Dili på Östra Timor den 12 november\r\n1991. Frågan har överlämnats till mig.</pre><pre>Bertil Måbrink har frågat mig om regeringen finner\r\nanledning att mot bakgrund av vad som har\r\nframkommit i filmen ''Death of a Nation'' ompröva\r\nbeslutet att låta BITS lämna u-krediter till\r\nIndonesien.</pre><pre>Jag besvarar de två frågorna i ett sammanhang.</pre><pre>Vid flera tillfällen har jag här i kammaren haft\r\ntillfälle att redogöra för den svenska regeringens\r\nstarka reaktioner på den indonesiska militärens\r\növergrepp mot Östra Timors befolkning. Jag\r\nerinrar sålunda om vårt omedelbara och starka\r\nfördömande av massakern i Dili den 12 november\r\n1991, som följdes av en gemensam nordisk\r\ndemarche. Vi krävde också av den indonesiska\r\nregeringen att den undersökning av massakern som\r\nutlovats skulle ske snabbt, grundligt och opartiskt\r\noch att den indonesiska regeringen skulle göra sitt\r\nyttersta för att fler brott mot de mänskliga\r\nrättigheterna inte skulle ske. Jag erinrar även om\r\natt vi i våra tal i FN:s generalförsamling och inför\r\nkommissionen för de mänskliga rättigheterna har\r\nuttryckt vår oro över läget på Östra Timor liksom\r\nställt oss bakom resolutioner och\r\nordförandeuttalanden i dessa forum.</pre><pre>Vad gäller massakerns omfattning kvarstår, som\r\nfrågeställaren framhåller, oroande frågetecken.\r\nMer än 200 personer rapporteras som saknade till\r\nFN:s människorättskommissions särskilde\r\nrapportör. Denna kommission har beslutat att\r\nundersöka de uppgifter om ytterligare grymheter\r\nsom har anförts i Ingela Mårtenssons fråga. Det\r\nfinns anledning att avvakta resultatet av denna\r\nundersökning.</pre><pre>Herr talman! Med detta i minnet vill jag ändå säga\r\natt vi trots allt ser tecken på ökad indonesisk\r\nsamarbetsvilja i Östra Timor-frågan. Man kan\r\nkonstatera en minskad militär närvaro, ökad\r\nöppenhet för besök på Östra Timor av journalister\r\noch parlamentariker samt förbättrade\r\narbetsmöjligheter för Internationella röda korset.\r\nVi vågar därför hoppas att utvecklingen går åt rätt\r\nhåll. En fortsatt dialog i dessa frågor med\r\nIndonesien är ett sätt att påverka och bevaka att\r\nytterligare steg tas i denna riktning.</pre><pre>Mot bakgrund av att en viss försiktig förändring i\r\npositiv riktning har kunnat konstateras under de\r\nsenaste åren föreslår regeringen i årets\r\nbudgetproposition att BITS skall kunna bereda u-\r\nkrediter men att beslutet i varje enskilt fall skall\r\nunderställas regeringen. I den prövningen kommer\r\nsjälvfallet utvecklingen på MR-området i\r\nIndonesien att väga tungt. Man bör också hålla i\r\nminnet att Sveriges möjligheter att påverka den\r\nindonesiska politiken i MR-frågor ökar i takt med\r\natt våra förbindelser och vår dialog med Indonesien\r\nfördjupas och breddas.</pre><pre>Anf. 33  INGELA MÅRTENSSON (fp):</pre><pre>Herr talman! Låt mig börja med att säga att jag\r\nställde den här frågan för cirka två månader sedan\r\ntill utrikesministern. Jag fick då vänta, och till slut\r\nförföll frågan. Då frågade jag om inte Alf Svensson\r\nkunde svara i stället, men det gick inte. Nu ställde\r\njag samma fråga igen, och det slutade med att den\r\növerlämnades till Alf Svensson. Det har gått ganska\r\nlång tid sedan jag ställde frågan.</pre><pre>Jag ställde frågan efter att ha sett den här filmen.\r\nJag tycker att det som framkom i den är skandalöst.\r\nJag vet att det var väldigt många som reagerade på\r\nfilmen när den visades i svensk TV. De undrar vad\r\nvi i Sverige gör. Hur reagerar vi när en regeringen\r\nbeter sig på det här viset mot sin egen befolkning?</pre><pre>Därför tycker jag att de uppgifter som Alf Svensson\r\nkommer med är litet märkliga. Han säger att man\r\nser tecken på ökad indonesisk samarbetsvilja i\r\nfrågan om Östra Timor. Var kommer den\r\ninformationen ifrån? Det talas i svaret om minskad\r\nmilitär närvaro. Vad finns det för bevis på detta?</pre><pre>Jag tillhörde ju den grupp som var på Östra Timor\r\ni september. Vi frågade biskopen och andra om det\r\nvar så att antalet militärer hade minskat. Det hade\r\nde inte märkt något av. Det finns ju dessutom en\r\nmassa poliser. Det finns en enorm kontrollapparat\r\nhär.</pre><pre>Sedan talades det om ökad öppenhet för besök. När\r\nvi var där sade man att vi skulle kunna åka runt var\r\nvi ville, men det visade sig sedan att vi inte fick det.\r\nVi var ju starkt kontrollerade hela tiden. Det var en\r\nenorm kontroll. Jag har nog aldrig varit så\r\nkontrollerad tidigare.</pre><pre>Vi träffade representanten för Röda korset, och\r\nhan vågade knappast svara ens på våra frågor. De\r\nvar så oroliga för att de skulle få lämna Östra\r\nTimor. Inte heller Unicefs representant vågade\r\nsvara på några som helst frågor.</pre><pre>Anf. 34  BERTIL MÅBRINK (v):</pre><pre>Herr talman! Jag tackar statsrådet för svaret.\r\nStatsrådet säger i svaret: ''Mot bakgrund av att en\r\nviss försiktig förändring i positiv riktning har\r\nkunnat konstateras under de senaste åren, föreslår\r\nregeringen'' osv.</pre><pre>Det är något mer än två år sedan massakern i Dili\r\nutfördes, statsrådet. Hur kan man uttrycka sig på\r\ndet sätt som statsrådet gör nu? Där försvann ju 200\r\ntimoreser. I dag vet vi vad som hände med dem. Jag\r\ntycker att det är litet skamligt gentemot det\r\nösttimoresiska folket att ministern för de mänskliga\r\nrättigheterna i den svenska regeringen uttrycker sig\r\npå det här sättet.</pre><pre>Dessutom fortsätter mördandet av t.ex fackliga\r\naktivister. Det skedde på Sumatra helt nyligen. För\r\ninte så många månader sedan bedrev man\r\nklappjakt och spärrade in fackliga aktivister som\r\nkrävde en oberoende fackförening. De krävde\r\nrätten att få utöva sina fackliga rättigheter. Jag\r\ntycker att vi skall tala i klartext. De små\r\nförändringar som det talas om, t.ex att\r\nInternationella röda korset kan arbeta där osv.,\r\nanser jag är kosmetiska förändringar.</pre><pre>Förtryckare, diktatorer och de som har blod på\r\nhänderna, oavsett om det är i Indonesien, Kina\r\neller Marocko, gör dessa små eftergifter när det\r\npassar dem, när den internationella opinionen\r\nutövar ett visst tryck. Men sedan går de tillbaka till\r\nprecis samma brutala förtryckarmetoder som\r\ninnan. Detta gäller också för Indonesien. Det är en\r\nmilitärdiktatur som skall förpassas till historiens\r\nskräphög. Det gör man inte genom att ge dem\r\nsvenska biståndspengar.</pre><pre>Anf. 35  Statsrådet ALF SVENSSON (kds):</pre><pre>Herr talman! Jag kan ha förståelse för om det har\r\nirriterat Ingela Mårtensson att svaret inte kommer\r\nförrän nu. Jag kan inte själv hjälpa det.</pre><pre>Däremot kan väl inte Bertil Måbrink tycka att jag\r\ninte svarar på frågor om Indonesien. Det är\r\ningalunda första gången jag gör det. Jag gör det\r\nnästan varje vecka. Vid varje tillfälle understryker\r\njag med all den kraft jag kan mobilisera att det inte\r\nfinns något försvar för kränkningar av de mänskliga\r\nfri- och rättigheterna i Indonesien.</pre><pre>I mitt svar hade jag en lång uppräkning av vad vi\r\nhar försökt att göra. Vad skall vi göra mer än att\r\nuttala oss, fördöma, arbeta i multilaterala organ\r\netc.? Bertil Måbrink avslutade med det klangfulla\r\natt det är fel att ge bistånd till den här typen av\r\nregimer.</pre><pre>Bertil Måbrink vet mycket väl -- jag vet inte hur\r\nmånga gånger jag har sagt det här i kammaren -- att\r\ndet bistånd vi ger är nästan helt och hållet inriktat\r\npå att stötta de MR-organisationer som finns. Jag\r\ntror inte att Bertil Måbrink egentligen tycker att vi\r\nskall lämna MR-organisationerna i Indonesien\r\ndärhän och ge oss hem. Jag tror fortfarande, precis\r\nsom jag säger i mitt svar, att det är klokare att ha\r\nen dörr öppen för att vara i kontakt med den här\r\ntypen av regimer.</pre><pre>Det är inget litet land det gäller. Det är inte en\r\nbefolkning i klass med Sveriges. Det är faktiskt\r\nvärldens fjärde land befolkningsmässigt räknat. Jag\r\ntror att vi kan uträtta en del positiva saker trots att\r\nvi inte ger något stort bistånd. Vi ger ett litet\r\nbistånd som är inriktat på MR-frågor.</pre><pre>Anf. 36  INGELA MÅRTENSSON (fp):</pre><pre>Herr talman! Alf Svensson frågar vad vi skall göra.\r\nJa, inte skall vi sälja vapen i alla fall. Det ingår väl\r\ninte i dialogen för att förbättra relationerna eller för\r\natt vara påtryckare för de mänskliga rättigheterna\r\natt sälja vapen till diktaturer.</pre><pre>I konstitutionsutskottet tittar vi på hur attityden här\r\nförändrats. De senaste åren har man återigen\r\nbörjat sälja en del vapen. Vi har också tidigare haft\r\ndebatter här i kammaren som tyder på att man\r\nbedömer att situationen är sådan att man kan börja\r\natt sälja mer vapen. Är det den dialog som Alf\r\nSvensson tycker att vi skall föra med en\r\nmilitärdiktatur?</pre><pre>Jag tycker att det ger helt felaktiga signaler till\r\nIndonesien. Men jag förstår att det är detta att det\r\när ett så stort land som ligger bakom. Det finns\r\nmycket pengar att tjäna. Det är en stor marknad.\r\nDet gör att man ser mellan fingrarna när det gäller\r\nde mänskliga rättigheterna.</pre><pre>Anf. 37  BERTIL MÅBRINK (v):</pre><pre>Herr talman! Jag har ingenting emot att man ger\r\nbestånd till organisationer för de mänskliga\r\nrättigheterna. Men det vore bra om Alf Svensson\r\noch den här regeringen kunde hålla sig till det. Men\r\nnu skall ni även öppna för u-krediter från svenska\r\nbiståndsmedel. Det har ni ju sagt ja till. De går ju\r\ntill förtryckarregimen.</pre><pre>Dessutom använder ni svenska biståndspengar via\r\nden nordiska investeringsfonden och\r\ninvesteringsbanken för att ge miljoner till\r\nförtryckarna i Indonesien. Det är detta jag reagerar\r\nemot. Jag har aldrig reagerat mot att man ger\r\npengar till MR-organisationer. Men låt oss hålla oss\r\ntill det!</pre><pre>Vi har heller aldrig ifrågasatt diplomatiska\r\nförbindelser med Indonesien. Det är på de två\r\nplanen som vi skall föra en dialog med regimen där.\r\nVi skall inte ge dem några u-krediter, varken\r\nbakvägen eller kringvägen via den nordiska\r\ninvesteringsbanken och investeringsfonden eller\r\nsom det föreslås i budgeten. Där kan man tänka sig\r\natt ge u-krediter till generalerna i Indonesien. Vi får\r\nlov att skilja på detta. Alf Svensson nämner inte\r\ndetta med u-krediter. Han talar om bistånd till MR-\r\norganisationer.</pre><pre>Anf. 38  Statsrådet ALF SVENSSON (kds):</pre><pre>Herr talman! Jag skall göra det nu, Bertil Måbrink,\r\noch jag har gjort det tidigare också. Vi har talat om\r\nu-krediter flera gånger. Det är bara att gå tillbaka\r\ntill protokollet. Jag läste upp det i mitt svar. Det var\r\nslutfasen i svaret. Jag kan läsa det en gång till.</pre><pre>Det står alltså att BITS skall kunna bereda u-\r\nkrediter, men att beslutet i varje enskilt fall skall\r\nunderställas regeringen.</pre><pre>Ännu behöver inte Bertil Måbrink bli alltför\r\nvredgad. Vi har ännu inte beviljat några u-krediter.\r\nOm man kommer att bevilja u-krediter kommer\r\nbeslutet att underställas regeringen. Jag kan\r\nförsäkra Bertil Måbrink att vi kommer att vara\r\nförfärligt noga i det sammanhanget. Jag vet att jag\r\nannars får stå här och svara på frågor i det oändliga.\r\nDet går väl i och för sig an.</pre><pre>Jag håller med om att man skall vara väldigt noga\r\nmed u-krediter. Samtidigt vet vi att frågan är\r\nkomplex och komplicerad. Vi ger u-krediter till\r\nKina. Det är Bertil Måbrink sannolikt emot, men\r\nvi gör det. Jag har tidigare sagt att det inte alla\r\ngånger varit så lätt att hitta en konsistent\r\nAsienpolitik för regeringen -- ej heller för den\r\nförra.</pre><pre>Anf. 39  BERTIL MÅBRINK (v):</pre><pre>Herr talman! Det värsta är att Sverige ger\r\nbiståndspengar till tre ockupationsmakter:\r\nIndonesien, Marocko och Kina. Jag kommer alltid\r\natt jaga den som är rättighetsminister och\r\nbiståndsminister, oavsett om landet har en annan\r\nregering, om denna politik fortsätter.</pre><pre>Det står följande i slutet av Alf Svenssons svar:\r\n''Man bör också hålla i minnet att Sveriges\r\nmöjligheter att påverka den indonesiska politiken i\r\nMR-frågor ökar i takt med att våra förbindelser och\r\nvår dialog med Indonesien fördjupas och breddas.''</pre><pre>Hur stora u-krediter tror Alf Svensson att det\r\nbehövs ytterligare för att få militärerna i Indonesien\r\natt respektera de mänskliga rättigheterna? Jag kan\r\ninte läsa ut något annat av citatet än att\r\nmöjligheterna är större ju mer u-krediter vi ger.</pre><pre>Anf. 40  INGELA MÅRTENSSON (fp):</pre><pre>Herr talman! Jag skulle vilja ta upp frågan om de\r\npersoner som har försvunnit igen. Det var en fråga\r\nsom människorna på Östtimor kom med till\r\nbiskopen. Man ville begrava sina döda ungdomar,\r\nmen de var försvunna. Det finns fortfarande inga\r\ntecken på var de finns. En del tror att de har\r\ndumpats i havet av regeringen. I filmen sägs det att\r\npersoner har skickats till sjukhus och att de blivit\r\nförgiftade på sjukhuset av läkare med överinseende\r\nav regeringen.</pre><pre>Det är just dessa förhållanden jag tycker att vi\r\nskulle reagera på. Det var bra att man reagerade\r\ndirekt efter massakern. Vi hade debatter här i\r\nkammaren. Det borde man följa upp. När det nu\r\nkommer nya informationer om hur fruktansvärt en\r\nregering kan bete sig gentemot befolkningen borde\r\nman verkligen trycka på. Det förväntar jag mig av\r\nvår MR-minister.</pre><pre>Anf. 41  Statsrådet ALF SVENSSON (kds):</pre><pre>Herr talman! I slutmeningen i mitt svar sade jag att\r\ndet är positivt att öka takten vad gäller våra\r\nförbindelser och vår dialog. Då har vi lättare att\r\npåverka. Det står inte att det i detta sammanhang\r\nnödvändigtvis måste ges u-krediter, Bertil\r\nMåbrink. Det är ett generellt påstående som man\r\ninte skall springa ifrån.</pre><pre>Jag tror inte att Sverige med hjälp av några som\r\nhelst u-krediter förmår att rucka vare sig den ena\r\neller den andra militärdiktaturen -- hur stora u-\r\nkrediterna än skulle vara. Dessutom är de krediter\r\nsom står till vårt förfogande som bekant inte så\r\nhisnande stora.</pre><pre>Jag tror att det generellt är bättre att tala till\r\nvarandra, informera varandra och försöka påverka\r\nvarandra än att vända ryggen åt varandra.</pre><pre>Anf. 42  BERTIL MÅBRINK (v):</pre><pre>Herr talman! Jag har deklarerat att jag inte har\r\nnågonting emot att vi för en dialog också med\r\nsådana regimer. Men det får ske via de vanliga\r\ndiplomatiska kanalerna och genom bistånd till\r\norganisationer för mänskliga rättigheter i\r\nIndonesien och inte minst till kyrkan på Östra\r\nTimor. Det är inte oväsentligt. Det borde man\r\nockså ge.</pre><pre>Vi vet att Indonesien inte har ratificerat 1966 års\r\nkonvention om mänskliga rättigheter. Man har inte\r\nratificerat 1984 års tortyrkonvention. Man har\r\nratificerat 1989 års barnkonvention men gjort\r\nomfattande reservationer som står i strid med\r\nbarnkonventionens ändamål och syfte. Det säger\r\nväl allt om den där regimen!</pre><pre>Anf. 43  INGELA MÅRTENSSON (fp):</pre><pre>Herr talman! Jag vill bara ställa två korta frågor.\r\nTycker Alf Svensson att det är riktigt att vi säljer\r\nmer vapen till Indonesien? Ingår det i dialogen och\r\nförbindelserna med Indonesien?</pre><pre>Anf. 44  Statsrådet ALF SVENSSON (kds):</pre><pre>Herr talman! Först vill jag säga till Bertil Måbrink\r\natt vi alltså inte har beviljat några u-krediter till\r\nIndonesien. Det behöver vi inte orda så mycket\r\nytterligare om.</pre><pre>Jag får tillstå att jag inte har förhållandena vad\r\ngäller vapenexporten till Indonesien solklara för\r\nmig. Det ämnet fanns knappast med i\r\nfrågeställningen. Jag borde kanske ha haft det. Det\r\när som vi vet inte heller mitt ministerområde.</pre><pre>Ärendet är uppe i konstitutionutskottet. Vi får se\r\nvad som kommer fram där. Jag vågar ändå säga att\r\ndet är skillnad på vapen och vapen i de nya\r\nbestämmelserna för vapenexport. Jag vågar allt\r\npåstå att jag inte tror att konstitutionsutskottet\r\nkommer att hitta några väldiga offensiva\r\nvapenexporter från Sverige under den senare tiden.</pre><pre>Anf. 45  ANDRE VICE TALMANNEN:</pre><pre>Jag medger ytterligare ett inlägg från vardera\r\ntalare.</pre><pre>Anf. 46  BERTIL MÅBRINK (v):</pre><pre>Herr talman! Det är riktigt att man ännu inte har\r\nbeviljat några u-krediter, men att man över huvud\r\ntaget flaggar för det i den biståndsbudget som det\r\nsnart skall fattas beslut om här i kammaren inger\r\noro. Jag märker en viss glidning i Alf Svenssons\r\ninställning till regimen. Det är visserligen inte\r\nnågon större glidning, men jag ser den. Jag kopplar\r\nden till att man börjar öppna för att eventuellt\r\nkunna ge u-krediter direkt från Sverige till regimen\r\ni Indonesien. Det är där jag ser en liten fara.</pre><pre>Anf. 47  INGELA MÅRTENSSON (fp):</pre><pre>Herr talman! Jag anser att vapenexporten är MR-\r\nministerns område, eftersom det står i\r\nrestriktionerna för vapenexporten att man inte\r\nskall exportera till länder där det sker brott mot\r\nmänskliga rättigheter. Därför måste också Alf\r\nSvensson vara särskilt observant när det gäller\r\nvapenexportfrågorna.</pre><pre>Jag kan upplysa om att man sedan 1991 har sålt en\r\ndel. Det handlar visserligen inte om några\r\njättesummor, men det handlar såvitt jag förstår om\r\nnya vapensystem och inte bara om reservdelar och\r\nammunition.</pre><pre>Man ger helt felaktiga signaler om man börjar\r\nöppna för en större vapenexport. Tidigare har man\r\nbara tillåtit export av reservdelar och ammunition.\r\nI de diskussioner jag har haft med Ulf Dinkelspiel\r\nhar jag förstått att man är mer benägen att öppna\r\näven för nya system. Det är det jag motsätter mig.</pre><pre>Anf. 48  Statsrådet ALF SVENSSON (kds):</pre><pre>Herr talman! De faktum att Indonesien och\r\nVietnam -- det finns en hel del likheter mellan\r\ndem -- är öppna för marknadsekonomin kommer\r\natt medföra att det blir en större öppenhet också på\r\ndet politiska området. Jag tror att\r\nmarknadsekonomin kommer att innebära att dessa\r\ntvå diktaturer inte orkar hålla sig fast i det långa\r\nloppet. Det ser jag som något mycket positivt.</pre><pre>Förhållandena vad gäller vapenexporten till\r\nIndonesien kommer som sagt att bli ordentligt\r\nklarlagda i konstitutionsutskottet. Jag tror inte att\r\nman kommer att hitta den stora vapenexport till\r\nIndonesien som Ingela Mårtensson befarar.</pre><pre>Överläggningen var härmed avslutad.</pre><pre>10 §  Svar på fråga 1993/94:440 om\r\nreligionsfriheten och Turkiet</pre><pre>Anf. 49  Statsrådet ALF SVENSSON (kds):</pre><pre>Herr talman! Anders Svärd har frågat mig om\r\nregeringen kommer att vidta några åtgärder för att\r\nden turkiska regeringen skall acceptera att verklig\r\nreligionsfrihet skall tillämpas i Turkiet.</pre><pre>Den svenska regeringens syn på situationen i\r\nTurkiet med avseende på bl.a. respekten för de\r\nmänskliga rättigheterna och lokalvalen har\r\nkommenterats av utrikesministern från denna\r\ntalarstol den 22 mars och den 12 april. Jag själv har\r\nlikaså vid flera tillfällen, senast den 9 november i\r\nfjol, kommenterat situationen för den kristna\r\nsyrisk-ortodoxa minoritet som kallar sig assyrier.\r\nVad som sades vid dessa tillfällen gäller\r\nfortfarande.</pre><pre>Herr talman! Turkiets grundlag stadgar att landet\r\när en sekulär stat och att alla medborgare är lika,\r\noberoende av etnisk och religiös tillhörighet eller\r\nras. En överväldigande majoritet av befolkningen\r\ntillhör någon islamisk trosinriktning. Några\r\nsamfund åtnjuter ställning som officiellt erkända\r\nreligiösa minoriteter, nämligen den grekisk-\r\nortodoxa kyrkan, den armeniska apostoliska\r\nkyrkan och judendomen. Utöver dessa finns det en\r\nmängd andra religiösa samfund i landet, vilka inte\r\nerkänns officiellt.</pre><pre>Sett i ett övergripande perspektiv kan de som\r\nbekänner sig till olika minoritetsreligioner i Turkiet\r\nutöva sin religion, men begränsningar för\r\nsamfundens verksamhet förekommer. Dessa\r\nbegränsningar berör inte bara kristna, utan i viss\r\nmån även muslimska samfund. Den stora alevitiska\r\nminoriteten uppger sig t.ex. utsättas för\r\ndiskriminering i fråga om tilldelning av anslag från\r\ndet statliga religiösa direktoratet. Bland dem som\r\nbekänner sig till olika minoritetsreligioner uppger\r\nsig många känna en utsatthet gentemot\r\nmyndigheter och grannfolk. Den turkiska\r\nregeringen har anledning att uppmärksamma dessa\r\nminoritetsgruppers situation och diskriminerande\r\nförhållanden och agera för att minska deras känsla\r\nav utsatthet.</pre><pre>Herr talman! Den svenska regeringen för en\r\nlöpande dialog med den turkiska regeringen i fråga\r\nom respekten för de mänskliga rättigheterna, vilket\r\nnaturligtvis också inkluderar religionsfriheten. I en\r\ndemokrati har alla individer en självklar rätt att\r\nutan risk för diskriminering utöva sin religion. Den\r\nturkiska regeringen är ansvarig för att\r\nreligionsfriheten respekteras i landet.</pre><pre>Sverige välkomnar Turkiets strävan att sluta upp\r\nbakom de demokratiska idealen, däribland\r\nreligionsfriheten. Jag säger detta med anledning av\r\natt det också finns strömningar i Turkiet som\r\nifrågasätter dessa värderingar. Samtidigt är det\r\nviktigt att vi följer hur landet lever upp till sina\r\nåtaganden som medlemsstat i bl.a. Europarådet\r\noch ESK i fråga om respekten för de mänskliga\r\nrättigheterna. På senare tid har en tonvikt lagts vid\r\nandra aspekter av dessa rättigheter, såsom\r\nyttrandefrihet och frihet från tortyr. Den svenska\r\nregeringen kommer även i fortsättningen att\r\nuppmärksamma respekten för religionsfriheten\r\nsom en del av de mänskliga rättigheterna i våra\r\nkontakter med Turkiet.</pre><pre>Anf. 50  ANDERS SVÄRD (c):</pre><pre>Fru talman! Tack för svaret. Den turkiska staten är\r\nen sekulär stat, sade Alf Svensson i svaret. Det\r\ninnebär ju att alla skall ha en formell rätt till sin\r\nreligion. Mot den bakgrunden är svaret tyvärr\r\nganska överslätande.</pre><pre>Minoritetsreligioners företrädare uppger att de\r\nkänner sig utsatta, vilket också sägs i svaret. Detta\r\ntar sig olika uttryck. En del av minoritetsgrupperna\r\nuppger t.ex. att man gärna får fira gudstjänst men\r\ninte får bygga nya kyrkor. Man får ha präster, men\r\nman får inte utbilda präster inom landet. Även om\r\nman formellt får utöva sin religion kan man säga att\r\ndet är fråga om en samfundsdiskriminering,\r\neftersom man inte får se till att de som skall predika\r\noch förkunna har möjlighet att förkovra sig inom\r\nlandet. Man kan jämföra detta med hur det skulle\r\nvara om vi i Sverige råkade ut för att svenska\r\nkyrkan inte fick utbilda sina präster eller om\r\ntrossamfunden inte fick utbilda sina pastorer.</pre><pre>Mot denna bakgrund tycker jag att svaret är väldigt\r\növerslätande. Jag skulle önska att en minister med\r\nansvar för mänskliga rättighets-frågor hade något\r\nmer att säga om de faktiska förhållandena.</pre><pre>Anf. 51  Statsrådet ALF SVENSSON (kds):</pre><pre>Fru talman! Jag håller helt och hållet med Anders\r\nSvärd om att det inte räcker att på papperet eller\r\ngenom någon paragraf ha rätten till religion, utan\r\natt man också måste få utöva den och verkligen\r\nockså få verka i sin religions anda. Det råder inget\r\ntvivel om att det finns åtskilligt att önska när det\r\ngäller Turkiet.</pre><pre>Vad som ofta lyfts fram när man talar om de kristna\r\nminoriteternas svåra situation i sydöstra Turkiet är\r\ndet faktum att dessa grupper, såvitt jag förstår,\r\nkommer i kläm mellan PKK:s terrorism och det\r\nvåld som regeringen använder sig av för att ta itu\r\nmed terrorismen. I dessa relationer används\r\ntydligen också -- om jag så får kalla det -- religiös\r\ndiskriminering. I släptåget efter bataljerna finns det\r\nnaturligtvis de som försöker att implementera eller\r\nutbreda former av fundamentalism eller bristande\r\nåsiktsfrihet.</pre><pre>Det vi kan göra och det vi gör är att ständigt och\r\njämt hålla dialogen aktuell och ta upp frågan med\r\nrepresentanter för Turkiet. Jag kan försäkra\r\nAnders Svärd att jag själv har gjort det vid många\r\ntillfällen. Det finns ju i vårt land åtskilliga som har\r\nsina rötter i dessa regioner som kan hålla oss\r\ninformerade. Fattas bara att vi inte skulle ta upp\r\nfrågan vid våra kontakter med företrädare för\r\nTurkiets regim.</pre><pre>Anf. 52  ANDERS SVÄRD (c):</pre><pre>Fru talman! Alf Svensson säger att detta är ett\r\nproblem främst i sydöstra Turkiet, men så är det ju\r\ninte. Det rör hela landet. Det prästseminarium som\r\ngrekisk-ortodoxa kyrkan hade och som stängdes för\r\nett 20-tal år sedan har inte har fått öppnas på grund\r\nav myndighetsbeslut. Prästseminariet låg inte i\r\nsydöstra Turkiet. De församlingar som jag själv haft\r\ntillfälle att besöka för att tala med företrädare för\r\nkyrkorna finns i olika delar av landet. Såvitt jag\r\nförstår är detta ingen begränsad företeelse som har\r\nnågot med bekämpandet med PKK eller annat att\r\ngöra. Det är enligt min mening ett sidospår.</pre><pre>Jag skulle önska att Alf Svensson här ville säga att\r\nhan är beredd att göra något mer än att bara tala\r\nallmänt om dessa frågor. Frågorna är för stora för\r\natt bara behandlas överslätande och försvinna\r\ngenom allmänna samtal. Sverige borde ställa\r\ntydligare krav på Turkiet.</pre><pre>Anf. 53  Statsrådet ALF SVENSSON (kds):</pre><pre>Fru talman! Jag tycker inte att det jag här säger är\r\növerslätande. Det är naturligtvis inte överslätande\r\natt vi ständigt tar kontakt med representanter för\r\nTurkiet där vi säger att de måste garantera sina\r\nmedborgare rätten till religion, rätten att byta\r\nreligion och rätten att utöva religion och att de inte\r\ngör det på ett sätt som är acceptabelt. De har\r\nanslutit sig till dokument och finns med i\r\nsammanhang som ESK och Europarådet. Därför\r\nförväntar vi oss en annan tingens ordning.</pre><pre>Vidare är det ett problem för Turkiet med den\r\nterrorverksamhet som där finns med de krafter som\r\ngör sig gällande, inte bara visavi kristna grupper\r\noch grekisk-ortodoxa grupper -- de sistnämnda är\r\nnaturligtvis också kristna -- utan också mot\r\nmuslimska grupper. Jag tror att det är viktigt att vi\r\nförsöker ge stöd åt de krafter som verkar åt rätt håll\r\ni Turkiet, så att vi inte bara slår ner dem.</pre><pre>Anf. 54  ANDERS SVÄRD (c):</pre><pre>Fru talman! I det sistnämnda, att goda krafter skall\r\nstödjas, vill jag instämma. Nu talade vi emellertid\r\nom mindre goda krafter som tillämpar\r\ndiskriminering av religiösa och andra grupper -- i\r\ndetta fall gäller det religiösa grupper. Problemet får\r\ninte minimeras till att gälla något som hör ihop med\r\nbekämpandet av terrorverksamhet, som jag\r\ntidigare sade.</pre><pre>Resultatet hittills, fru talman, måste väl ändå anses\r\nvara ganska klent. Som jag har pekat på har man\r\nefter så lång tid efter att ett prästseminarium har\r\nstängts fortfarande inte rätt att återuppta\r\nverksamheten. Trots att man har pengar och tomt\r\nhar man ändå inte rätt att bygga en kyrka för sin\r\nreligionsutövning. Därför tycker jag inte att man\r\nhar kommit särskilt långt i strävandena att förbättra\r\nförhållandena.</pre><pre>Anf. 55  Statsrådet ALF SVENSSON (kds):</pre><pre>Fru talman! Jag är överens med Anders Svärd om\r\natt det finns mycket övrigt att önska. Men de vägar\r\nvi har att använda oss av är ju att åter och återigen\r\nkräva en ändring.</pre><pre>Fru talman! Det är också vad vi gör.</pre><pre>Anf. 56  ANDERS SVÄRD (c):</pre><pre>Fru talman! Då hälsar jag med tillfredsställelse att\r\nAlf Svensson, som han i sitt slutinlägg här sade, är\r\nberedd att fortsätta detta arbete. Även om jag\r\nhittills tycker att resultatet är klent delar jag\r\nförhoppningen att det skall bli bättre i framtiden.</pre><pre>Överläggningen var härmed avslutad.</pre><pre>11 §  Svar på fråga 1993/94:443 om politiska\r\nfångar i Chile</pre><pre>Anf. 57  Statsrådet ALF SVENSSON (kds):</pre><pre>Fru talman! Eva Zetterberg har ställt en fråga till\r\nmig om vilka åtgärder som den svenska regeringen\r\nvidtagit i frågan om de politiska fångarna i Chile\r\nsedan det chilenska presidentskiftet den 11 mars i\r\når.</pre><pre>Enligt den information som regeringen har finns\r\ndet inte längre några personer i Chile som hålls\r\nfängslade på grund av brott med politisk\r\nanknytning till diktaturtiden före den 11 mars 1990.\r\nDen avgående presidenten Patricio Aylwin fattade\r\nföre sin avgång den 11 mars i år beslut om att\r\nbenåda de sex sista politiska fångarna -- bland dem\r\nnågra av förövarna av attentatet mot general\r\nPinochet år 1986.</pre><pre>De personer som hölls fängslade för att de efter\r\ndemokratins återkomst i mars 1990 begått brott\r\nunder politiska förespeglingar betraktas som\r\nvanliga brottslingar av det chilenska samhället. Mot\r\ndenna tolkning har jag inget att invända.</pre><pre>Den demokratiska övergångsregering som\r\ntillträdde i Chile i mars 1990 gav högsta prioritet åt\r\natt ge alla kvarvarande politiska fångar en rättvis\r\nbehandling. Dessa fångar fick sina fall prövade i\r\ncivil domstol, varefter presidenten i de flesta fall\r\nutfärdade benådning eller s.k. straffomvandling.</pre><pre>Som jag framhöll i ett interpellationssvar den 25\r\nmaj 1992 har den svenska regeringen inte haft\r\nanledning att ifrågasätta det sätt på vilket Aylwin-\r\nregeringen valde att ta itu med arvet från\r\nmilitärdiktaturen.</pre><pre>Den svenska regeringen har inte skäl att anta att\r\nden nytillträdda regeringens politik kommer att\r\navvika från den förra regeringens i fråga om respekt\r\nför mänskliga rättigheter och åtgärder för att uppnå\r\nnationell försoning.</pre><pre>Anf. 58  EVA ZETTERBERG (v):</pre><pre>Fru talman! Jag vill tacka Alf Svensson för svaret\r\npå min fråga och konstaterar att det inte är första\r\ngången vi diskuterar politiska fångar i Chile.\r\nGemensamt kan vi naturligtvis glädja oss åt att\r\nantalet fångar har sjunkit mycket kraftigt. Dock vill\r\njag minnas att vid tidigare diskussioner har Alf\r\nSvensson haft erinringar mot den chilenska\r\nregeringen för att man inte har gått tillräckligt\r\nsnabbt fram. Vi har också kunnat vara överens om\r\natt politiska fångar inte hör hemma i en demokrati.\r\nJag tycker inte att Alf Svensson ens är rättvis mot\r\nsig själv i svaret.</pre><pre>Så till frågan om de politiska fångar som nyligen har\r\nfrigivits. Jag är litet överraskad över statsrådets\r\nuppgift. Jag har nämligen fått uppgiften att det\r\nskulle röra sig om elva personer och att inte\r\nsamtliga är frigivna. Att jag ställde min fråga just\r\nnu beror på att jag vet att Alf Svensson själv var\r\nmed vid presidentinstallationen i mars. Jag var\r\növertygad om att Alf Svensson såsom minister för\r\nmänskliga rättigheter skulle ta upp dessa frågor.\r\nHan hade då möjlighet att inte bara höra vad\r\nregimen säger utan att på plats kunna se vad man\r\nfaktiskt har gjort.</pre><pre>Under hösten 1993 hade jag tillfälle att träffa\r\nBelinda Zubicueta, som då precis hade blivit\r\nfrigiven. Jag fick veta att man ibland bara blir\r\nvillkorligt frigiven, vilket innebär att den politiska\r\nfången inte direkt får tillbaka sina medborgerliga\r\nrättigheter och t.ex. inte kan delta i val. Jag vill\r\npåminna om detta. Det finns problem i den här\r\nsituationen, som jag trodde att Alf Svensson hade\r\nintresse av att ta reda på litet mera om.</pre><pre>Anf. 59  Statsrådet ALF SVENSSON (kds):</pre><pre>Fru talman! Det är väl ändå onödigt, Eva\r\nZetterberg, att tillvita mig att jag inte skulle ha\r\nnågot intresse av att ta reda på hur det förhåller sig.\r\nFörst vill jag säga att jag tycker, vilket jag också\r\nsade i svaret, att Patricio Aylwin och Eduardo Frei,\r\nsom jag känner väl, har lyckats utomordentligt\r\nutifrån den situation de fick starta med. Jag känner\r\nmig faktiskt helt säker på att Eduardo Frei kommer\r\natt fortsätta med uppbyggnaden av ett\r\ndemokratiskt Chile. Spänningen var stor huruvida\r\nPatricio Aylwin skulle kunna leva upp till löftet att\r\nhan innan han lämnade presidentposten skulle se\r\ntill att det inte fanns några politiska fångar kvar.\r\nEnligt de personer jag talade med så lyckades han.\r\nDet har förstås också uppmärksammats att dessa\r\nfångar släpptes fria.</pre><pre>Jag är på det klara med att man sannolikt\r\nfortsättningsvis kommer att göra gällande att de\r\nsom finns också är s.k. politiska fångar. Jag kan ha\r\nförståelse för att man kan göra olika tolkningar av\r\nvem som är politisk fånge. Jag tycker att jag i någon\r\nmån har försökt reda ut regeringens hållning i\r\ndenna fråga. Jag upprepar att vi inte kan se att det\r\nskulle vara rim och reson att nu kritisera Eduardo\r\nFrei och hans regering, som är sammansatt av flera\r\npartier, för deras sätt att hantera den här frågan.</pre><pre>Anf. 60  EVA ZETTERBERG (v):</pre><pre>Fru talman! Jag kan självfallet inte göra någon\r\nbedömning av de enskilda fallen när det gäller\r\npersoner som hävdar att de har blivit politiska\r\nfångar efter demokratins återkomst. Jag tror precis\r\nsom Alf Svensson att flertalet av dem är kriminella\r\npersoner som har begått kriminella handlingar som\r\ndet inte finns någon anledning att klä i politiska\r\ntermer. Jag menar ändock att man bör se närmare\r\npå den frågan.</pre><pre>Det finns rapporter från Amnesty efter\r\ndemokratins återinträde på scenen i Chile som visar\r\natt tortyr har förekommit. Det finns också mycket\r\ntydliga bevis på att karabinjärerna har använt en väl\r\ntilltagen makt när det gäller säkerhetspolitiken. De\r\nhar agerat på ett sätt som man faktiskt kan\r\nifrågasätta. Det finns händelser som inträffade\r\nunder hösten 1993 som mycket tydligt visar att\r\ninställningen till mänskliga rättigheter lämnar en\r\ndel övrigt att önska. Jag trodde att Alf Svensson\r\nfaktiskt var intresserad av att följa utvecklingen i\r\nChile.</pre><pre>Anf. 61  Statsrådet ALF SVENSSON (kds):</pre><pre>Fru talman! Det hjälper naturligtvis inte om jag\r\nsäger att jag är intresserad av detta, eftersom Eva\r\nZetterberg vill ha det till att jag inte är intresserad.\r\nJag kan leva med det.</pre><pre>Eftersom karabinjärerna nämndes vill jag erinra\r\nom att -- jag tror att Eva Zetterberg har varit så\r\nintresserad att hon känner till detta -- Eduardo Frei\r\nvid sitt tillträde rekommenderade general Rudolfo\r\nStange att avgå från sin post som chef för\r\nkarabinjärerna. Frei fick då svaret från denne\r\ngeneral att han tänker stanna kvar. Det är ett svar\r\nsom skapar bekymmer för regeringen. Vi känner\r\ntill att militären och militärbefälhavaren general\r\nPinochet sitter på ett mandat ytterligare en tid.</pre><pre>Jag ville nämna det, eftersom det inte alltid är så\r\nenkelt att ta över efter en period av diktatur. En viss\r\nförståelse för detta tycker jag borde finnas också\r\nhos Eva Zetterberg. Det skulle vara trevligt att\r\nhöra Eva Zetterberg någon gång säga om dessa två\r\nkristdemokratiska presidenter att de har klarat\r\nsituationen och sin uppgift bra.</pre><pre>Anf. 62  EVA ZETTERBERG (v):</pre><pre>Fru talman! Jag anser att Chiles regering, den\r\nföregående och den tillträdande, har gjort ett\r\nmycket bra arbete. Det vill jag gärna säga. Man har\r\narbetat mycket hårt med dessa frågor, men jag\r\ntycker inte att man har nått ända fram. Att man\r\nfortfarande tvingas ha kvar Augusto Pinochet som\r\nledare för de militära krafterna visar just hur starkt\r\narvet från militärdiktaturen är.</pre><pre>Jag betvivlar inte Alf Svenssons intresse. Jag vill\r\nskicka med att man från regeringens sida, när man\r\nbevakar mänskliga rättigheter, inte bara skall nöja\r\nsig med de framsteg som faktiskt görs. Jag är\r\nmycket glad över de framsteg som görs i Chile.\r\nÄven från regeringen måste man ha ett intresse för\r\nhur de mänskliga rättigheterna beaktas i\r\nfortsättningen. Alla problem är inte lösta på det här\r\nområdet i Chile i dag.</pre><pre>Överläggningen var härmed avslutad.</pre><pre>12 §  Svar på fråga 1993/94:432 om\r\nvindkraftverk</pre><pre>Anf. 63  Statsrådet GÖREL THURDIN (c):</pre><pre>Fru talman! Ingvar Eriksson har frågat mig i vilka\r\nfall vindkraftverk kan anses utgöra byggnad och\r\ndärmed omfattas av länsstyrelsens förordning vad\r\nbeträffar tillståndsgivning med hänsyn till\r\nlandskapsbild och naturskydd.</pre><pre>Länsstyrelsens förordnanden av sådant slag som\r\nIngvar Eriksson nämner i sin fråga utfärdas enligt\r\nnaturvårdslagen, som inte innehåller någon\r\ndefinition av begreppet byggnad. Ledning i denna\r\nfråga kan hämtas från byggnadslagstiftningen och\r\nden praxis som utvecklats inom denna. I nu\r\ngällande plan- och bygglag hänförs vindkraftverk\r\ntill annan anläggning än byggnad, och ett\r\nvindkraftverk av viss i lagen angiven storlek är\r\nbygglovspliktig.</pre><pre>Regeringen har även i ett ärende rörande fråga om\r\nlandskapsbildsskydd enligt ett förordnande av\r\nLänsstyrelsen i Kristianstads län från år 1972 ansett\r\natt vindkraftverk inte kunde anses utgöra byggnad\r\nvid tillämpning av förordnandet. (Regeringsbeslut\r\n8 1993-05-13 M91/2771/4, M93/473/4). I nämnda\r\närende var det fråga om tillämpningen av\r\nförordnanden till skydd för landskapsbilden enligt\r\nnaturvårdslagen i dess lydelse före år 1975 och\r\nvindkraftverk av gängse slag.</pre><pre>Det kan påpekas att gränsdragningen för vad som\r\när byggnad eller ej i flera fall inte är av avgörande\r\nbetydelse då föreskrifter enligt naturvårdslagen\r\nofta reglerar både byggnader och andra\r\nanläggningar. Detta gäller för strandskydd. Vidare\r\nomfattar i många fall reservats- och\r\nnaturvårdsområdesföreskrifter såväl byggnader\r\nsom andra anläggningar. I sådana fall fångar\r\nföreskrifterna upp vindkraftverk.</pre><pre>Sammanfattningsvis vill jag anföra att frågan om ett\r\nvindkraftverk är tillståndspliktigt eller ej enligt\r\nlänsstyrelsernas förordnanden beror på\r\nförordnandenas utformning, vilket styrs av varje\r\nlänsstyrelse.</pre><pre>Anf. 64  INGVAR ERIKSSON (m):</pre><pre>Fru talman! Jag vill tacka mark- och planministern\r\nför svaret, vilket gav en ganska god information om\r\nhur snårigt det hela egentligen är. Det är många\r\nsaker och paragrafer som man har att ta hänsyn till\r\ni dessa sammanhang.</pre><pre>Frågan är ställd just mot bakgrund av att det pågår\r\nen omfattande debatt på Bjärehalvön i nordvästra\r\nSkåne. Boende i närheten av de eventuella\r\nvindkraftverk som planeras oroar sig för\r\nkommande störningar i form av buller och blinkljus\r\nsamt för en starkt förändrad landskapsbild.\r\nIntressemotsättningar uppstår lätt, som också kan\r\nleda till konflikter, ersättningskrav m.m. De platser\r\nsom från vind- och produktionssynpunkt framstår\r\nsom de bästa är ofta de sämsta när det gäller\r\nlandskapsbilden. I många fall synes\r\nvindkraftverken också strida mot andra\r\nriksintressen såsom naturvård och naturreservat.</pre><pre>Frågan är också föranledd av det undanröjda\r\nlänsstyrelsebeslut som statsrådet nyss hänvisade\r\ntill. Länsstyrelsen konstaterade ju att det inom det\r\ntilltänkta byggområdet rådde förbud mot\r\nnybyggnation och vidare att platsen var av\r\nriksintresse för friluftsliv och naturvård. Statens\r\nnaturvårdsverk anförde också att ett beslut enligt\r\nnaturvårdslagen 19 § innebar ett förbud för\r\nnybyggnation. Därför krävdes det en\r\ntillståndsprövning av länsstyrelsen.</pre><pre>I detta fall är ärendet uppenbarligen avgjort, men\r\nnya fall är på gång. Det föreligger en lång rad av\r\nansökningar. Det är därför viktigt att det råder\r\nfullständig klarhet innan man ger ytterligare\r\ntillstånd, så att man slipper problem. Var går\r\negentligen gränsen för storlek när det gäller\r\nvindkraftverk och bygglovsplikt? Statsrådet\r\nberörde detta i sitt svar.</pre><pre>Anf. 65  Statsrådet GÖREL THURDIN (c):</pre><pre>Fru talman! Jag vill börja med att kommentera det\r\nfall från Båstadstrakten, som Ingvar Eriksson tog\r\nupp. När det gäller\r\nnaturvårdsområdesbestämmelser och sådant\r\nhandlar det här om en hantering av marken utan att\r\nge ersättning till markägaren. I detta fall fanns det\r\ningen förutsägbarhet i fråga om placeringen av\r\nvindkraftverk, vilket naturligtvis har betydelse för\r\nde berörda markägarna och för dem som är\r\nintresserade av att kunna utnyttja denna rena\r\nenergikälla. Det var med tanke på rättssäkerheten\r\nsom regeringen fattade sitt beslut. Jag utgår ifrån\r\natt även Ingvar Eriksson tycker att det är riktigt att\r\ndet skall finnas en förutsägbarhet för en markägare\r\nnär det gäller hanteringen av hans mark.</pre><pre>Sedan vill jag svara på frågan om när ett\r\nvindkraftverk är bygglovspliktigt. Det står i plan-\r\noch bygglagen 8 kap. 2 § att ifråga om andra\r\nanläggningar än byggnader krävs bygglov för att\r\nuppföra vindkraftverk, om vindturbinens diameter\r\när större än två meter eller om kraftverket placeras\r\npå ett avstånd från gränsen som är mindre än\r\nkraftverkets höjd över marken eller om kraftverket\r\nskall fast monteras på en byggnad. Detta är den\r\navgränsning som görs. Vi gjorde vår bedömning i\r\nförhållande till naturvårdsområdet. Länsstyrelsen\r\ndiskuterade inte bygglovsfrågan, och vi ansåg att ett\r\nenda vindkraftverk inte var av avgörande betydelse\r\nför naturmiljön. Däremot är det en helt annan sak\r\nom det gäller grupper av vindkraftverk och stora\r\nanläggningar.</pre><pre>Anf. 66  INGVAR ERIKSSON (m):</pre><pre>Fru talman! Tack för det ytterligare klarläggandet.\r\nJag har också sett det som gångbart, att man bygger\r\nett och annat vindkraftverk. Men intresset är\r\nganska stort, och man har kanske inte riktigt insett\r\neffekterna av en utspridd placering. Det vore nog\r\nönskvärt att man samlade vindkraftverk på vissa\r\nbestämda ställen. Man är nu litet oroad för vad de\r\nnya ansökningarna kan utmynna i. Av statsrådets\r\nsvar drar jag den slutsatsen att prövningen kan bli\r\nnågot annorlunda om det rör sig om ett större antal\r\nvindkraftverk.</pre><pre>Anf 67  Statsrådet GÖREL THURDIN (c):</pre><pre>Fru talman! Om det rör sig om vindkraftverk av den\r\nstorlek som vi nu talar om, är det alldeles klart att\r\npåverkan blir av ett helt annat slag. Då påverkas\r\ninfrastrukturen i hela området. Även\r\nlandskapsbilden förändras påtagligt, vilket också\r\nutgör grund för regeringens beslut.</pre><pre>Jag håller med om att det måste tas fram regler så\r\natt vi vet hur vindkraftfrågorna skall hanteras. Det\r\nmåste finnas förutsägbarhet.</pre><pre>Boverket har ett förslag om allmänna råd för\r\netablering av vindkraft på land ute på remiss. Det\r\när alltså ett arbete på gång när det åtminstone gäller\r\nregler. Regeringens tillämpning kan också bilda en\r\nviss praxis. Men jag har inte något intryck av att det\r\när alltför lätt att erhålla tillstånd för uppförande av\r\nvindkraftverk, tvärtom. Det har framförts till\r\ndepartementet att det är en rad lagar som hindrar\r\netablering av vindkraft, eftersom de gör att\r\ntillståndsprocessen drar ut på tiden.</pre><pre>Anf. 68  INGVAR ERIKSSON (m):</pre><pre>Fru talman! Det var intressant att höra att det var\r\nallmänna råd på gång. Då vill jag fråga: När\r\nkommer dessa råd att behandlas i riksdagen? Eller\r\när det bara en fortsättning på redan fattade beslut?</pre><pre>Anf 69  Statsrådet GÖREL THURDIN (c):</pre><pre>Fru talman! Det är Boverket som hanterar detta.\r\nDärför blir inte dessa allmänna råd föremål för\r\nnågon riksdagsbehandlig. Det är ju en myndighet\r\nsom utger råd för hur tillämpningen skall gå till.\r\nDet är klart att det är fritt fram att diskutera frågan\r\ni riksdagen, i regeringen och även inom andra\r\nmyndigheter. Det är viktigt att föra en diskussion,\r\neftersom det ofta är flera myndigheter som är\r\ninblandade.</pre><pre>Det har gjorts kartläggningar och inventeringar av\r\nde vindkraftverk som finns i några län. De visar att\r\ndet inte återstår så många ställen när man har tagit\r\nhänsyn till alla hinder. Vi har strandskydd,\r\nriksintresse för kulturvård och naturvård,\r\nriksintresse för försvaret, närhet till bebyggelse osv.\r\nJag vet inte om Ingvar Eriksson anser att\r\nstrandskyddsbestämmelserna skall skärpas, men\r\nhär gäller det att göra en avvägning mellan hur vi\r\nvill hantera energitillgången och andra intressen.\r\nVindkraften är en ren energikälla.</pre><pre>Anf. 70  INGVAR ERIKSSON (m):</pre><pre>Fru talman! Också jag har den inställningen att det\r\när viktigt att man kan ta till vara de möjligheter som\r\nfinns. Det är också viktigt att man inte kommer i\r\nkonflikt med andra intressen, inte minst\r\nstrandskyddsbestämmelserna. I Danmark har man\r\ninfört en ny lagstiftning som man har börjat att\r\ntillämpa. Där är man mycket restriktiv. Jag hoppas\r\natt regeringen tar intryck av erfarenheterna från\r\nDanmark.</pre><pre>Jag är fullt medveten om att man inte i tillräcklig\r\nutsträckning kan klarlägga de djupa och stora\r\nproblem som hänger samman med den här typen av\r\nverksamhet. Men det är jag beredd att återkomma\r\ntill vid ett senare tillfälle.</pre><pre>Anf. 71  Statsrådet GÖREL THURDIN (c):</pre><pre>Fru talman! I de län där den här frågan är av stor\r\nbetydelse har man mycket strandområden och stora\r\nöppna ytor. Effekten av vindkraftverk kan bli sådan\r\natt det inte är någon idé att bygga några. I flera av\r\ndessa län pågår ett omfattande planeringsarbete för\r\natt ta fram var det är lämpligt respektive inte\r\nlämpligt att placera vindkraftverk. Det är viktigt att\r\nkommunerna tar hänsyn till riksintressen när de\r\narbetar med dessa frågor i sina översiktsplaneringar\r\noch områdesbestämmelser.</pre><pre>Därför är det viktigt att föra upp den här\r\ndiskussionen. Då vet markägaren vad det är för\r\nföreskrifter som gäller i kommunerna.</pre><pre>Överläggningen var härmed avslutad.</pre><pre>13 §  Svar på fråga 1993/94:421 om\r\ntelefonabonnemang</pre><pre>Anf. 72  Kommunikationsminister MATS\r\nODELL (kds):</pre><pre>Fru talman! Magnus Persson har frågat mig om jag\r\navser vidta åtgärder i syfte att ändra nuvarande\r\nkreditregler inom Telia för tecknande av\r\ntelefonabonnemang.</pre><pre>Enligt vad jag erfarit från Telia har\r\ntelefonkunderna betydande krediter, eftersom\r\nfaktureringen av samtalsavgifterna normalt görs en\r\ngång i kvartalet i efterskott. Mot bakgrund av\r\ntidigare stora kreditförluster, i storleksordningen\r\nhundratals miljoner kronor, är Telias kreditpolicy\r\natt alltid göra kreditprövning vid teckning av\r\nabonnemang. Denna kreditprövning görs enligt de\r\nprinciper som normalt tillämpas på marknaden.</pre><pre>Om ingen kreditprövning kan göras, om\r\nbetalningsanmärkning finns eller om kundens\r\ninkomst är mindre än 50 000 kronor per år, är Telias\r\npolicy att kunden antingen skall skaffa en\r\nborgensman eller erlägga en depositionsavgift med\r\n3 000 kronor, som kunden får tillbaka efter ett år. I\r\nde fall kunden är student räcker det med att\r\nvederbörande kan visa intyg att man uppbär\r\nstudiemedel. I de fall kunden är arbetslös och\r\nerhåller kontant arbetsmarknadsstöd (KAS) räcker\r\ndet med att uppvisa ett intyg att man uppbär KAS.</pre><pre>Att fastställa kreditregler som gäller inom Telia AB\r\när en sak för ledningen i bolaget och ytterst för\r\nstyrelsen.</pre><pre>Anf. 73  MAGNUS PERSSON (s):</pre><pre>Fru talman! Jag tackar statsrådet för svaret på den\r\nfråga jag framställt, men jag är långt ifrån nöjd. För\r\ndet första andas svaret ensidigt försvar av Telias\r\nagerande. För det andra skyller statsrådet ifrån sig\r\npå Telia.</pre><pre>Fru talman! Var tredje privatperson som vill öppna\r\nett nytt teleabonnemang får nej av Telia. De som\r\nenligt 1992 års deklaration har inkomster som\r\nunderstiger 50 000 kr anses inte vara kreditvärdiga.\r\n70 000 personer får avslag. De ges rådet att\r\nantingen skaffa sig en borgensman eller att\r\ndeponera en summa på 3 000 kr. Är det 3 000 eller\r\n5 000 kr? Det är olika uppgifter. Konsumentverket\r\nsäger att det är 5 000 kr. Konsumentvägledarna i\r\nkommunerna säger att det är ett fåtal fall där man\r\ngått med på 3 000 kr. Får man det inte att stämma\r\nnågonstans?</pre><pre>Statsrådet bör nog sätta sig in i Telias rutiner. Jag\r\nhar studerat ett fall. Det gällde ett nystartat\r\nhandelsbolag som skaffade sig ett NMT-\r\nabonnemang. Vid kontroll av\r\nbetalningsanmärkning fanns ingen anmärkning, då\r\nbolaget var nystartat, men inte heller hos de\r\ningående ägarna vilka också kontrollerades av\r\nTelia.</pre><pre>Några veckor efter abonnemangets öppnande var\r\ntelefonen död. Efter en kontakt med Telias\r\nkundtjänst befanns det att kontraktet inte var\r\npåskrivet och att depositionsavgiften var obetald.\r\nDet hade inte kommit några önskemål från Telias\r\nsida om varken det ena eller det andra.\r\nAbonnemanget öppnades åter. Två dagar senare\r\nkom kontraktet -- dock inget depositionskrav -- det\r\nskrevs på och gick med återvändande post. Efter 14\r\ndagar var telefonen åter död, ingen\r\ndepositionsavgift erlagd, osv.</pre><pre>Det är sådant här, fru talman, som gör att jag tror\r\natt statsrådet måste titta på Telias rutiner på det här\r\nområdet.</pre><pre>Anf. 74  Kommunikationsminister MATS\r\nODELL (kds):</pre><pre>Fru talman! Det är alldeles uppenbart att den\r\ntidigare ordning som Magnus Persson\r\nuppenbarligen vill ha tillbaka kostade enorma\r\nbelopp för dåvarande Televerket och ytterst för\r\nabonnenter. Det var de som fick betala för att man\r\ninte såg till att de som utnyttjade Televerkets\r\ninfrastruktur och kostnader verkligen betalade för\r\nsig. Det gick ut över andra, betalande, abonnenter.\r\nNu har man stramat upp detta. De tidigare\r\nkreditförlusterna på hundratals miljoner kronor om\r\nåret har nu nedbringats avsevärt.</pre><pre>De frågor som Magnus Persson ställer till mig har\r\njag svarat på. Det är alltså möjligt för den som\r\nstuderar att, bara genom att visa ett intyg på att\r\nman uppbär studiemedel, få ett abonnemang.\r\nSamma sak gäller om man är arbetslös. Det räcker\r\nmed att uppvisa ett intyg för att man erhåller\r\nkontant arbetsmarknadsstöd.</pre><pre>Det är, fru talman, fullständigt omöjligt för mig att\r\nkommentera de olika enskilda fallen eller\r\nrutinerna. Men en sak är jag helt övertygad om, och\r\ndet är att Telia är ett mera kundorienterat företag i\r\ndag än det var tidigare och att man är lyhörd för den\r\nhär typen av kritik, om den är berättigad, och att\r\nman också undan för undan rättar till rutinerna. Jag\r\ntror att Magnus Persson och jag egentligen är\r\nganska överens om att en mycket positiv utveckling\r\nnu är på gång.</pre><pre>Det vi har gjort, fru talman, från regeringens sida är\r\natt öppna telemarknaden för konkurrens. Det har\r\nalltså kommit in nya operatörer. Dock kommer det\r\natt dröja ytterligare innan vi som telekunder\r\nkommer att kunna välja på ett antal operatörer vad\r\ngäller lokalsamtal. Men redan i dag är det möjligt,\r\nMagnus Persson, att få en annan operatör än Telia\r\nnär det gäller utlandssamtal. Utvecklingen går\r\nalltså mot ökad kundanpassning.</pre><pre>Anf. 75  MAGNUS PERSSON (s):</pre><pre>Fru talman! Jag är inte heller betjänt av att det blir\r\nstora kreditförluster. Men jag är inte säker att de\r\nhundratals miljoner kronor som statsrådet talar om\r\ntill stor del belastar just privatkunderna, utan det\r\nkan vara andra, i första hand arbetslösa ungdomar.</pre><pre>En sista kompletterande fråga: I informationen\r\nfrån konsumenter, kommunala\r\nkonsumentvägledare och Konsumentverket hävdas\r\ndet att kravet på 5 000 kr finns. Det är 3 000 kr bara\r\ni vissa fall, men 5 000 kr skulle vara det generella.\r\nJag kanske inte kan få något besked i dag, men det\r\nvore bra om statsrådet kunde undersöka huruvida\r\ndet är en generell gräns på 3 000 kr eller om det är\r\n5 000 kr. Där har jag fått varierande uppgifter så\r\nsent som i förra veckan.</pre><pre>Anf. 76  Kommunikationsminister MATS\r\nODELL (kds):</pre><pre>Fru talman! Inför dagens frågestund har jag fått\r\nföljande uppgifter. I de fall där man inte kan göra\r\nen kreditprövning eller det finns en\r\nbetalningsanmärkning eller kundens inkomst är\r\nlägre än 50 000 kr är Telias policy att kunden\r\nantingen skall skaffa en borgensman, förälder om\r\ndet är en yngre konsument, eller erlägga en\r\ndepositionsavgift på 3 000 kr, som kunden får\r\ntillbaka efter ett år. Det är alltså den uppgift som\r\njag har fått inför dagens sammanträde. Men jag\r\nkommer efter detta att ta reda på om det också\r\nfinns andra nivåer och vad de i så fall motiveras\r\nmed.</pre><pre>Anf. 77  MAGNUS PERSSON (s):</pre><pre>Fru talman! Det vore bra om statsrådet kunde göra\r\nen kompletterande utredning om huruvida\r\nKonsumentverket har fel eller ej. I övrigt skall vi\r\nhålla frågan levande i framtiden. Tack!</pre><pre>Överläggningen var härmed avslutad.</pre><pre>14 §  Svar på fråga 1993/94:449 om järnvägens\r\nkonkurrensfördelar</pre><pre>Anf. 78  Kommunikationsminister MATS\r\nODELL (kds):</pre><pre>Fru talman! Birgitta Hambraeus har frågat mig om\r\njag avser se till att den tunga lastbilstrafiken betalar\r\nsina samhällsekonomiska kostnader.</pre><pre>Bakgrunden till frågan är bl.a. den planerade\r\nnedläggningen av ett antal virkesterminaler i\r\nDalarna och Härjedalen. Trätåg AB har kommit\r\növerens med SJ om en mer konkurrenskraftig\r\nlösning av transporterna på järnvägen. Omlastning\r\nav timret från lastbil till järnväg skall enligt\r\nplanerna koncentreras till fyra terminaler, från\r\nvilka heltåg skall gå direkt till massafabrikerna.\r\nDenna effektivisering av tågtransporterna kommer\r\nsamtidigt att medföra att timmertransporterna med\r\nlastbil från avverkningsplats till\r\nomlastningsterminal ökar jämfört med tidigare.</pre><pre>En mycket central del i trafikpolitiken är att\r\ntransporterna skall betala sina samhällsekonomiska\r\nkostnader. På lång sikt kan ökade transporter med\r\ntåg vara möjliga dels genom åtgärder som stärker\r\njärnvägens konkurrenskraft, dels genom en\r\nfördjupning av kostnadsansvaret inom hela\r\ntransportsektorn.</pre><pre>Det är också så att konsumenterna skall ha så stor\r\nvalfrihet som möjligt när det gäller utnyttjandet av\r\nolika transportmedel och att beslut om transporter\r\nskall ske i så decentraliserade former som möjligt.\r\nDessa grundläggande principer medför att\r\nhandlingsutrymmet för direkta ingrepp på\r\ntransportmarknaden från regeringens sida är\r\nbegränsade.</pre><pre>I stället för att styra en övergång av trafik mellan\r\ntransportslagen genom regleringar vill jag betona\r\nmöjligheten att styra genom att i ökad omfattning\r\nanvända ekonomiska incitament.</pre><pre>Det är riktigt som frågeställaren säger att den tunga\r\nlastbilstrafiken inte bär sina samhällsekonomiska\r\nkostnader fullt ut. Kostnadsansvaret inom\r\ntransportsektorn har genomförts successivt sedan\r\nslutet av 1970-talet. Det är regeringens mening att\r\nett ökat kostnadsansvar är en mycket viktig del i en\r\ntrafikpolitik för att minska trafikens miljöeffekter\r\noch uppnå effektivitet i transportsystemet.\r\nUtformningen av kostnadsansvaret kan variera från\r\nett övergripande betalningsansvar för de kostnader\r\nsom ett trafikslag orsakar till trafikavgifter som\r\nstyrmedel för enskilda resor och transporter. I dag\r\nbetalar man inom samtliga trafikslag en form av\r\navgift eller skatt som avspeglar såväl rörliga\r\nkostnader som fasta infrastrukturkostnader. Miljö-\r\noch olyckskostnader har börjat debiteras, dels via\r\nspeciella miljöavgifter för väg-, järnvägs- och\r\nflygtrafiken, dels via transportsektorns övriga\r\nskatter och avgifter.</pre><pre>En höjning av skatter och avgifter för\r\nlastbilstrafiken måste ske på ett planerat sätt. Man\r\nmåste samtidigt se till att det finns alternativa\r\ntransportmöjligheter så att inte resultatet blir ett\r\ntransportsystem som inte kan erbjuda den\r\nkapacitet och kvalitet som efterfrågas. I vissa fall\r\nfinns inga möjligheter att föra över gods från lastbil\r\ntill järnväg därför att järnvägen inte är tillgänglig. I\r\nvissa fall kanske järnvägen är dieseldriven och har\r\nnegativa miljöeffekter. I andra fall kanske\r\njärnvägen inte är ett tillräckligt effektivt alternativ.</pre><pre>Hänsyn måste också tas till de skatter och avgifter\r\nsom tas ut i andra länder. I detta sammanhang kan\r\nkonstateras att Sverige ligger långt framme när det\r\ngäller att utveckla kostnadsansvaret i praktiken.\r\nUtländsk konkurrens medför, som jag ser det, att\r\nman måste inrikta lastbilstrafikens kostnadsansvar\r\npå framför allt ökade rörliga avgifter. Anpassade\r\nfasta skatter är det lämpligt att kombinera med\r\nhögre rörliga avgifter enligt\r\nterritorialitetsprincipen. Detta är något som också\r\nplaneras att införas i framför allt delar av\r\nCentraleuropa där den s.k. trafikinfarkten gör\r\ndetta behov akut. Jag tror alltså att det framför allt\r\när utvecklingen utomlands som på litet längre sikt\r\nkommer att medföra ett fördjupat kostnadsansvar\r\ninom transportsektorn.</pre><pre>I Europa satsas det för närvarande stort på\r\ninvesteringar i infrastrukturen. I EU omfattar\r\nplanerna mycket stora satsningar på järnvägen. Ett\r\nsnabbtågsnät för persontrafiken skall byggas upp.\r\nNär det gäller godstrafiken har EU definierat\r\nknutpunkter och standarder för den konventionella\r\njärnvägen. EU har också ett särskilt program för\r\nutveckling av kombitrafiken, dvs. en bättre\r\nintegrering av väg- och järnvägstransporter.\r\nSverige måste aktivt delta i uppbyggnaden av ett\r\nmodernt, kapacitetsstarkt och konkurrenskraftigt\r\nsystem för järnvägstransporter i Europa. Denna\r\nutveckling kommer både direkt och indirekt att\r\nstärka järnvägens konkurrenskraft i Sverige.</pre><pre>När det gäller den svenska skogsindustrins\r\nlångväga godstransporter sker 80 % av exporten\r\nmed järnväg eller fartyg.</pre><pre>Jag vill slutligen säga att järnvägens\r\nkonkurrenskraft kommer att öka genom de\r\nsatsningar regeringen lagt fram förslag om i den\r\nlångsiktiga investeringsplaneringen. Sammanlagt 3\r\nmiljarder kronor läggs t.ex. under de kommande\r\ntio åren på att förbättra godsstråket genom\r\nBergslagen och på norra stambanan och totalt 1,6\r\nmiljarder på länsjärnvägarna. Därutöver satsas\r\nunder innevarande budgetår 650 miljoner kronor\r\npå särskilda åtgärder för sysselsättning och tillväxt.\r\nDenna åtgärd kommer att följas upp under\r\nkommande budgetår.</pre><pre>En avreglering av järnvägstrafiken medför också en\r\nmöjlighet för lokala bolag att etablera sig och\r\nkonkurrera om timmertransporterna på järnväg.</pre><pre>Anf. 79  BIRGITTA HAMBRAEUS (c):</pre><pre>Fru talman! Jag tackar kommunikationsministern\r\nför ett utförligt och värdefullt svar på min fråga.</pre><pre>Det viktigaste är att vi lever upp till våra\r\ntrafikpolitiska målsättningar, som är mycket bra\r\nformulerade av riksdag och regering. Vi får inte\r\ngöra saker som direkt motarbetar dem. I själva\r\nverket hävdar jag att vi gjort det. Jag hävdar också\r\natt EU, Europeiska Unionen, är före oss i\r\nmiljövänlighet på vissa områden, exempelvis när\r\ndet gäller lastbilstrafiken.</pre><pre>Det är tydligt att riksdagen har fattat ett antal\r\nbeslut som gynnar den tunga lastbilstrafiken, på\r\nandra mer miljövänliga trafikslags bekostnad. Jag\r\nutgår från att dessa förslag kommit från regeringen\r\noch att alltså både riksdag och regering är skyldiga\r\ni detta sammanhang.</pre><pre>Tyngre och längre fordon, än dem som EU tillåter,\r\nfår trafikera våra vägar. I Sverige har vi sänkt\r\nfordonsskatten för tunga lastbilar och släpvagnar,\r\nmedan EU-kommissionen överväger att successivt\r\nhöja den till väsentligt högre nivåer. När vi slopade\r\nkilometerskatten och ersatte den med dieselskatt\r\nville vi inte att den del personbilar och andra fordon\r\nsom drivs med diesel skulle missgynnas. Vi ville ju\r\natt de skulle fortsätta med diesel. Men på något vis\r\nblev det ändå fel. De tunga lastbilarna fick\r\nnämligen oerhörda konkurrensfördelar genom\r\nskattelättnader.</pre><pre>Vägtrafiken beräknas betala 34,1 miljarder kronor\r\ni trafikavgifter under budgetåret 1992/93. Men om\r\nde samhällsekonomiska kostnaderna räknas in, och\r\nom man inkluderar luftföroreningar och\r\nolycksavgifter, skulle man behöva ytterligare 15\r\nmiljarder. Då skulle man behöva fyra till fem\r\ngånger så hög dieselskatt. Överväger\r\nkommunikationsministern att successivt trappa upp\r\ndieselskatten? Vi har nu sänkt den genom att ta\r\nbort kilometerskatten. Hittills har vi alltså inte\r\narbetat in miljöaspekterna när det gäller dessa\r\ntunga lastbilar.</pre><pre>Anf. 80  Kommunikationsminister MATS\r\nODELL (kds):</pre><pre>Fru talman! I mitt svar framhöll jag att de åtgärder\r\nsom tas för att kostnadsanpassa de olika\r\ntrafikslagen måste ske planerat; de måste dock ske,\r\noch planeringen måste startas. Det har gjorts.</pre><pre>En för snabb ökning av transportkostnaderna i\r\nexempelvis Birgitta Hambraeus eget hemlän, med\r\nt.ex. en fyr- femdubbling av dieselskatten, skulle\r\ntyvärr föra med sig att avverkningsgränsen skulle\r\nflyttas ned mot kusten dramatiskt. Nettoeffekten\r\nskulle bli ökat globalt transportarbete, med import\r\nav timmer från i första hand Baltikum, i andra hand\r\nChile. Det är denna balansgång man har att gå.</pre><pre>Frågan om våra långa och tunga fordon har dess\r\nbättre utretts mycket kraftfullt. TFK har kommit\r\nmed en utmärkt utredning om det. Den visar att om\r\nvi skulle sänka den tillåtna längden av fordonen till\r\n18,35 m i Sverige skulle detta innebära en ekologisk\r\nkatastrof. Det skulle innebära en ökning av\r\nkoldioxidutsläppen med 700 000 ton per år, 20 %.\r\nDet skulle innebära en ökning av\r\nkväveoxidutsläppen med 25 %. Det skulle\r\ninnebära en ökning av den svenska industrins\r\ntransportkostnader med ca 7 miljarder kronor om\r\nåret. Allra värst skulle skogsindustrin drabbas, och\r\ndet skulle i praktiken slå ut många av de\r\nskogsbönder som exempelvis finns i Dalarna när\r\ndet gäller deras möjligheter att leva i den delen av\r\nlandet.</pre><pre>Den balansgången, fru talman, måste vi ha i minnet\r\nnär vi tar itu med trafiksektorns mycket svåra\r\nmiljöproblem, vilket vi gör med full kraft. Trafik-\r\noch klimatkommittén kommer i början av juni\r\nmånad att lägga fram sitt betänkande, och varje\r\ntrafikslag skall i praktiken få ett handlingsprogram\r\nom hur man skall uppnå de mycket tuffa miljökrav\r\nsom denna riksdag ställt.</pre><pre>Anf. 81  BIRGITTA HAMBRAEUS (c):</pre><pre>Fru talman! Jag tackar för det ytterligare svar jag\r\nfick. Jag inser att det är oerhört viktigt att\r\nregeringen ser på detta problem ur en\r\nhelhetssynvinkel. Det är komplicerat, och det är\r\nmånga faktorer som måste vägas in.</pre><pre>Men i Dalarna kommer man nu att få uppleva hur\r\ntunga timmerbilar kommer att köras parallellt med\r\nbefintliga järnvägsspår. Det är mycket svårt att\r\nförstå. Det finns två tänkbara möjligheter till detta.\r\nAntingen tar Banverket för mycket betalt, så att\r\ntågtransporterna har blivit olönsamma, eller också\r\nhar lastbilstrafiken gjorts mer lönsam; tidigare\r\nanvände man sig mer av tåg. Hur kan vi se till att\r\ninfrastruktur med timmerterminaler -- som faktiskt\r\nhar framtiden för sig när vi får helhetsgreppet och\r\när färdiga med vår anpassning till miljön -- under\r\növergången inte tas bort?</pre><pre>Anf. 82  Kommunikationsminister MATS\r\nODELL (kds):</pre><pre>Fru talman! Ett av de stora problemen är att ett\r\nstort statligt verk möter konkurrensen av\r\nhundratals lokala småföretagare, som trafikerar\r\nvåra vägar. Regeringen har lagt fram en proposition\r\ni denna kammare som går ut på att avreglera.\r\nMöjligheten att trafikera vår fina\r\njärnvägsinfrastruktur med fler operatörer än enbart\r\nSJ bör finnas. Det finns redan ett antal exempel,\r\nbl.a. Tågåkeriet i Bergslagen AB som är stationerat\r\ni Kristinehamn. Dess verksamhet går ut på att som\r\nunderentreprenör till SJ dra fram mer gods och\r\nminska kostnaderna. Det ökar möjligheten att\r\nutnyttja järnvägsinfrastrukturen.</pre><pre>Jag tror att vi fullt ut måste låta denna\r\nsmåföretagsverksamhets idéer också få komma till\r\nuttryck i inte minst de perifera delarna av\r\njärnvägsnätet. Det krävs kreativitet för konkurrens\r\nmed vägtrafiken.</pre><pre>Anf. 83  BIRGITTA HAMBRAEUS (c):</pre><pre>Herr talman! Problemet är bara det, att innan vi har\r\nhunnit få helhetsgreppet och anpassa oss så att det\r\nblir bra ur alla synpunkter har kanske en del\r\nmöjligheter tagits bort som visade sig vara\r\nlönsamma i det långa loppet.</pre><pre>Jag undrar därför om kommunikationsministern nu\r\när villig, med anledning av riksdagens beslut när det\r\ngäller kretsloppstänkandet, att gå ett steg upp i det\r\nvi brukar kalla för Olles trappa. Det innebär att\r\nman börjar ta upp samtal med företagen då de\r\nsjälva inte tar sitt miljöansvar. Man kunde höra\r\nefter med Stora och Korsnäs, som har Trätåg AB,\r\nom de inte har möjlighet att skjuta upp sina planer,\r\nmed tanke på att det så småningom kommer att bli\r\ndyrbarare med lastbilar när det finns tåg. Dessutom\r\nborde man tala med SJ om att det kanske inte\r\nbehövs full kostnadstäckning just för detta. Tåg är\r\nalltid bättre än lastbil, särskilt om tågen\r\nelektrifieras och inte körs med gamla dåliga\r\ndiesellok.</pre><pre>Anf. 84  Kommunikationsminister MATS\r\nODELL (kds):</pre><pre>Herr talman! Jag lyssnade på miljöministern här i\r\nkammaren i fredags, och han sade då i en\r\ninterpellationsdebatt i samma ärende:</pre><pre>''Samtidigt vill jag konstatera att det naturligtvis är\r\nett memento att transportörerna i det här fallet\r\nkommer att utnyttja diesellok under 9 000 timmar i\r\nstället för under 18 000 timmar -- -- --.''</pre><pre>Det är alltså så, som Birgitta Hambraeus säger, att\r\ndet förekommer även dieseldrift på spåren.</pre><pre>Låt mig bara berätta för Birgitta Hambraeus att\r\nbåde Stora och Korsnäs, såvitt jag har erfarit, har\r\nträffat de berörda kommunerna och informerat om\r\natt man är beredd att skjuta på avtalet. Det har\r\nredan bildats en arbetsgrupp mellan Länsstyrelsen\r\ni Kopparbergs län och kommunerna för att se över\r\nmöjligheten att bibehålla en större del av godset på\r\njärnväg. Jag tror alltså att den utvecklingen är på\r\ngång.</pre><pre>Anf. 85  BIRGITTA HAMBRAEUS (c):</pre><pre>Herr talman! Det är oerhört glädjande att vi kanske\r\nser en ljusning här. Jag vill också tillägga att\r\nprivatiseringen, som kommunikationsministern tog\r\nupp sist i sitt svar, är en mycket viktig väg. I Orsa\r\nfinns Dala Tåg AB, som kör lönsam godstrafik på\r\n5 mil järnväg, som SJ hade tänkt sluta med helt. Att\r\nmöta de många små lastbilsföretagen med många\r\nsmå tågföretag måste vara framtiden, och sedan får\r\nman se vad som är mest konkurrenskraftigt. Jag\r\nhoppas verkligen att den proposition som ligger i\r\nriksdagen nu kan antas, inte minst från\r\nmiljösynpunkt, och att en avreglering av SJ kan\r\nkomma till stånd.</pre><pre>Anf. 86  Kommunikationsminister MATS\r\nODELL (kds):</pre><pre>Herr talman! I den delen är Birgitta Hambraeus\r\noch jag helt överens. Vi anser naturligtvis båda två\r\natt den historiska satsning som nu görs på de\r\nsvenska järnvägarna -- den största sedan 1860-talet,\r\ndär de svenska skattebetalarna satsar 40 miljarder\r\nkronor på att rusta upp det svenska järnvägsnätet --\r\ninnebär att det är rimligt att vidta åtgärder så att det\r\nblir ökad järnvägstrafik och ökad användning av\r\njärnvägen, inte minst när det gäller småskaliga\r\ngodstransporter, som kan dra ner till de stora\r\nstråken. Jag tror att SJ under mycket lång tid\r\nkommer att vara den allra effektivaste och bästa\r\noperatören i det här fallet.</pre><pre>Överläggningen var härmed avslutad.</pre><pre>15 §  Svar på fråga 1993/94:451 om avstängda\r\nvägar på grund av tjällossning</pre><pre>Anf. 87  Kommunikationsminister MATS\r\nODELL (kds):</pre><pre>Herr talman! Lars Sundin har frågat mig vilka\r\nåtgärder regeringen avser att vidta så att färre vägar\r\nstängs av under tjällossningen ett annat år.</pre><pre>Under de senaste åren har beslut fattats om\r\nkraftfulla satsningar i investeringar och upprustning\r\nav trafikens infrastruktur. Regeringen beslutade\r\nden 24 mars i år om en investeringsplan för det\r\nnationella stamvägnätet och övriga riksvägar som\r\nomfattar 41,6 miljarder kronor. Detta beslut\r\nkommer att innebära en avsevärd standardhöjning\r\npå stamvägnätet och de övriga riksvägar som ingår\r\ni planen.</pre><pre>Regeringen har de senaste åren även fattat beslut\r\nom betydande drifts- och underhållsåtgärder.\r\nUtöver det ordinarie anslaget till drift och\r\nunderhåll av statliga vägar anvisades 1992 nästan\r\n3,7 miljarder kronor för underhållsåtgärder och\r\ninvesteringar i länsvägar. Åtgärderna syftade till att\r\ntillgodose underhållsbehovet på i synnerhet de\r\nmindre vägarna och till att skapa sysselsättning.</pre><pre>I samma syfte föreslog regeringen våren 1993 att\r\nytterligare 2,4 miljarder kronor borde anvisas för\r\nunderhållsåtgärder på länsvägar och länsjärnvägar\r\nunder den kommande tvåårsperioden. Åtgärderna\r\ninriktades liksom tidigare mot\r\nsysselsättningsintensiva objekt.</pre><pre>De särskilda medel för sysselsättningsskapande\r\nåtgärder om drygt 6 miljarder kronor som har\r\nanvisats under de senaste åren har möjliggjort\r\nomfattande insatser på länsvägar och\r\nlänsjärnvägar. På länsvägarna har behovet av\r\nbärighetsåtgärder uppmärksammats särskilt,\r\neftersom de mindre vägarna ofta drabbas av\r\nbärighetsproblem, och därigenom har\r\nmöjligheterna att åtgärda problemen med\r\navstängda vägar ökat.</pre><pre>Anf. 88  LARS SUNDIN (fp):</pre><pre>Herr talman! Jag ber att få tacka för svaret på min\r\nfråga.</pre><pre>Jag ställde frågan därför att 25 % av vägarna\r\nhemma i Älvsborgs län just nu är avstängda på\r\ngrund av tjällossningen. I Dalsland är situationen\r\nännu värre, där inte mindre än hälften av vägnätet\r\när avstängt och omöjligt för tung trafik, av samma\r\nskäl. Det innebär naturligtvis avsevärda\r\nekonomiska förluster för både åkarna och deras\r\nkunder och ytterst för oss alla.</pre><pre>Nu redovisar kommunikationsministern en rad\r\nåtgärder som denna regering har vidtagit för att\r\nförbättra vägarna och skaffa fram jobb, och det är\r\nbra. Men hur snabbt kommer dessa åtgärder att få\r\neffekt? Kommer vi t.ex., om det blir en normal\r\nvinter, vid denna tid nästa år att ha färre vägar\r\navstängda i Dalsland och Sjuhäradsbygden till följd\r\nav de satsningar som regeringen har gjort?</pre><pre>Anf. 89  Kommunikationsminister MATS\r\nODELL (kds):</pre><pre>Herr talman! Lars Sundin ställer en mycket konkret\r\nfråga, och jag vågar inte ge ett rakt svar på den. Jag\r\nkan ändå säga, att under den här perioden\r\ngenomförs och avslutas 2 000 vägobjekt, och på\r\nriksdagens bord ligger nu förslag om 2,4 miljarder\r\nkronor till att börja med. Dessutom kan jag avslöja\r\nför Lars Sundin att det i den kommande\r\nkompletteringspropositionen anvisas ytterligare ett\r\navsevärt belopp för den här typen av åtgärder.</pre><pre>Detta sammantaget gör att jag har mycket goda\r\nförhoppningar om att det nästa år kommer att vara\r\nen bättre situation på en hel del vägar. Det beror till\r\nstor del också på vilken typ av vinter det blir. Vi\r\nskall vara medvetna om att den vinter som vi har\r\nbakom oss i Syd- och Mellansverige var en av de\r\nsvåraste sedan 1987, och det har medfört att många\r\nvägar har blivit ovanligt hårt drabbade under\r\ntjällossningen.</pre><pre>Anf. 90  LARS SUNDIN (fp):</pre><pre>Herr talman! Det är klart att situationen beror på\r\nhur vintern blir nästa år. Jag frågade om vi vid en\r\nnormal vinter kommer att ha färre vägar avstängda\r\ni Dalsland och Sjuhäradsbygden. Låt oss hoppas att\r\ndet blir så som kommunikationsministern säger.</pre><pre>Bra och fungerande kommunikationer är ju\r\nutomordentligt viktiga för näringslivet, inte minst i\r\nett så industridominerat län som Älvsborg, där\r\nvägstandarden generellt sett faktiskt är sämre än\r\nriksgenomsnittet. Som det nu är, kan det inte få\r\nfortsätta. Situationen är naturligtvis besvärlig.</pre><pre>Anf. 91  Kommunikationsminister MATS\r\nODELL (kds):</pre><pre>Herr talman! Jag vill återigen säga till Lars Sundin\r\natt regeringen är mycket medveten om detta.\r\nDenna regering har redan gjort en mycket stor\r\nsatsning på de mindre vägarna, med över 6\r\nmiljarder kronor, utöver ordinarie anslag genom ett\r\nantal olika paket. Jag nämnde också att det i den\r\nkommande kompletteringspropositionen anvisas\r\nett avsevärt belopp för att ytterligare stärka framför\r\nallt den här delen av vägnätet. En av\r\nhuvudanledningarna bakom denna satsning är\r\nockså att ge sysselsättning.</pre><pre>Anf. 92  LARS SUNDIN (fp):</pre><pre>Herr talman! Jag noterar alltså att\r\nkommunikationsministern är medveten om att\r\nvägstandarden i Älvsborgs län är sämre än\r\nriksgenomsnittet. Så kan det inte få fortsätta i\r\nlängden.</pre><pre>Överläggningen var härmed avslutad.</pre><pre>16 §  Svar på fråga 1993/94:400 om\r\nelevavgifter</pre><pre>Anf. 93  Statsrådet BEATRICE ASK (m):</pre><pre>Herr talman! Widar Andersson har frågat mig på\r\nvilket sätt jag avser åtgärda vissa påstådda brister i\r\nSkolverkets arbete med att utvärdera\r\nelevavgifternas skälighet vid de fristående\r\nskolorna.</pre><pre>Enligt skollagen får fristående skolor som godkänts\r\nför skolpliktens fullgörande endast ta ut\r\nelevavgifter som är skäliga med hänsyn till de\r\nsärskilda kostnader som skolan har, förutsatt att\r\nkostnaderna kan anses rimliga för verksamheten.\r\nOm en skola tar ut oskäligt höga elevavgifter, skall\r\nSkolverket besluta att skolan inte skall få rätt till\r\nkommunala bidrag.</pre><pre>Det är Skolverkets uppgift att granska\r\nelevavgifterna. För redan godkända fristående\r\nskolor sker granskningen dels inom ramen för\r\nSkolverkets tillsyn, dels genom den uppföljning och\r\nutvärdering, som de fristående skolorna är skyldiga\r\natt delta i.</pre><pre>Tillsynen innebär bl.a. att varje enskild fristående\r\nskola granskas första gången cirka två år efter det\r\natt skolan blivit godkänd, om inga särskilda orsaker\r\nfinns att genomföra tillsynen tidigare.</pre><pre>Uppföljningen och utvärderingen sker genom de\r\ninsamlingar av uppgifter från skolhuvudmännen\r\nsom Skolverket gör varje år. Den uppgiftsinsamling\r\nsom berör skolornas intäkter och kostnader sker\r\nden 15 mars och avser föregående räkenskapsår.\r\nDetta innebär att årets uppgiftsinsamling nyligen\r\navslutats.</pre><pre>Uppgiftsinsamlingen och redovisningen sker enligt\r\nde föreskrifter som utfärdats efter samråd med\r\nSvenska kommunförbundet och\r\nLandstingsförbundet.</pre><pre>På grund av en viss tröghet i kontrollsystemen är\r\ndet rätt att säga att 1994 kommer att bli det första\r\når då mera fullständiga data föreligger om de\r\nfristående skolornas verksamhet. Jag inväntar med\r\nintresse denna redovisning.</pre><pre>Anf. 94  WIDAR ANDERSSON (s):</pre><pre>Herr talman! Jag tackar statsrådet för svaret på\r\nfrågan.</pre><pre>Dess värre har svaret mycket av karaktären av ett\r\nicke-svar. Bakgrunden till att jag har ställt frågan är\r\natt jag följer upp och så smått deltar i en del\r\nfristående skolors verksamhet. Jag finner det\r\nmycket intressant och spännande. Därför känner\r\njag att det är oerhört angeläget att de fristående\r\nskolorna finns kvar inom den sammanhållna\r\ngrundskolan, att det finns så rättvisa villkor som\r\nmöjligt och att de inte skiljs ut från det övriga\r\nskolsystemet. Just närheten till det övriga\r\nskolsystemet ger störst påverkansgrad på det\r\nallmänna skolväsendet.</pre><pre>Två år efter det att vi fattade beslut i riksdagen tog\r\njag kontakt med Skolverket för att få höra hur läget\r\nvar med elevavgifterna. Riksdagens beslut var en\r\nform av gummiparagraf som måste prövas i\r\npraktiken i fråga om skäliga elevavgifter.</pre><pre>Jag har haft upprepade samtal med personal på\r\nSkolverket, och jag har blivit uppriktigt förvånad\r\nnär jag inte har kunnat få fram några som helst\r\nuppgifter om huruvida det förekommer några\r\nskolavgifter och på vilken nivå och vad som i så fall\r\nbedöms vara skäligt eller oskäligt.</pre><pre>Skolverket har kunnat meddela att det finns 168\r\ntillstånd för fristående skolor. Men man vet inte\r\nvilka skolor som är i gång. Här finns det alltså stora,\r\nklara brister.</pre><pre>Herr talman! Jag tror att ett av huvudproblemen är\r\natt det egentligen finns två huvudmän för\r\nverksamheten. Trots att det finns en\r\nkommunaliserad skola har det skapats en gräddfil\r\nför dessa fristående skolor med fri etableringsrätt\r\ndär räkningen kan skickas till staten. De\r\nkommunala politikerna och myndigheterna har\r\nväldigt litet att säga till om, och på många håll har\r\nde oroväckande liten kunskap om vad som pågår.</pre><pre>Anf. 95  Statsrådet BEATRICE ASK (m):</pre><pre>Herr talman! Det finns säkert brister i all\r\nuppföljning när det gäller friskolorna. Det är en\r\nrelativt ny prövning som skall göras.</pre><pre>Jag har inhämtat att man på Skolverket har tagit\r\nfram riktlinjer för hur frågor om elevavgifter -- som\r\nvi i dag diskuterar -- skall hanteras. Det är mycket\r\nbra att det har skett. Skolverket räknar med att\r\ntillsynen har utövats för över hälften av de\r\nfristående skolorna. Verket har tagit fram en plan\r\nför hur genomgången skall gå till. Jag tycker att det\r\när bra, även om jag tycker att det skulle vara bra\r\nom mer kunde redovisas.</pre><pre>Enligt de samtal jag har haft med verkets\r\ntjänstemän kommer Skolverkets redovisning att\r\nsnart vara klar. Jag hoppas att den skall visa att\r\nskolorna uppfyller de krav som riksdagen har satt\r\nupp för elevavgifterna. Skolverket följer strikt\r\nlinjen att avgifter skall vara skäliga, och verket\r\nförsöker hitta en grund för den bedömningen.\r\nAvgifterna skall ha en viss profil och kunna\r\nmotiveras, t.ex. så att föräldrarna inte betalar två\r\ngånger.</pre><pre>Det förs också diskussioner med enskilda\r\nfristående skolor där verket vid tillsynen har funnit\r\natt avgifterna ligger fel. Det tycker jag också är bra.\r\nArbetet går framåt, även om jag kan önska mig\r\nmer.</pre><pre>Det centrala är dock att den allra viktigaste\r\nprövningen med utångspunkt i de krav och\r\nriktlinjer som riksdagen har satt upp är den\r\nprövning som utövas av föräldrarna. Det är väl\r\nbekant för de flesta som intresserar sig för\r\nfristående skolor att föräldrarnas aktiviteter,\r\ndiskussioner och engagemang har vitaliserats av att\r\nvi har infört definitioner av hur avgifterna skall vara\r\nbeskaffade. Jag tycker ändå att det har skett en del\r\npositiva saker.</pre><pre>Anf. 96  WIDAR ANDERSSON (s):</pre><pre>Herr talman! Jag har inte något behov av att\r\nifrågasätta Skolverkets kompetens och förmåga.\r\nJag talar mest i min egenskap av riksdagsledamot.\r\nI den omdaning på gott och ont som pågår i det\r\nsvenska samhället skall till den goda sidan räknas\r\natt allt fler beslut om verksamheter fattas av de\r\nmänniskor som besluten angår. Det ser jag som\r\nnågot i grunden positivt.</pre><pre>Men alla dessa verksamheter, så länge de är nästan\r\ntotalt skattefinansierade, lyder ändå under beslut\r\nsom är fattade i riksdagen. Ansvaret för helheten i\r\nsamhällsutvecklingen vilar ändå på denna\r\nkammare. När jag som enskild riksdagsledamot två\r\når efter ett riksdagsbeslut vill följa upp hur det går,\r\nfinner jag det förvånande att upgifterna inte finns.\r\nDet gäller att vårda reformen.</pre><pre>Min avslutande fråga till statsrådet är följande: Är\r\nstatsrådet nöjd med den uppföljning, kontroll och\r\nprövning som sker från Skolverkets sida av de\r\nfristående skolorna?</pre><pre>Anf. 97  Statsrådet BEATRICE ASK (m):</pre><pre>Herr talman! Jag kan konstatera att Skolverket har\r\ni sin egenskap av ny myndighet gjort mycket för att\r\nge oss bättre underlag för uppföljning och\r\nutvärdering av vad som sker ute i våra skolor --\r\nbåde de fristående och de offentliga skolorna. Det\r\ntycker jag är bra.</pre><pre>Men det vore väl fel att stå i talarstolen och säga att\r\njag är nöjd. Det finns många fler upgifter, en bättre\r\noch mer jämförbar statistik som vi önskar oss. Det\r\nframgår av den utvecklingsplan för skolväsendet\r\nsom regeringen har lagt fram. Där har vi en rad\r\nönskemål vad beträffar den typen av statistik och\r\nuppföljning. Det är en signal till Skolverket att här\r\nfinns mer att göra.</pre><pre>Jag tror att det är viktigt att vi från politiskt håll\r\nsignalerar att vi inte kan vänta hur länge som helst\r\nmed åtgärder. Men vi skall även ha respekt för att\r\ninsamling av uppgifter, framför allt analys av\r\nuppgifter, ibland tar litet tid. Vi har ingen nytta av\r\nstatistik och uppgifter om de inte är väl\r\ngenomarbetade.</pre><pre>Jag har noterat de synpunkter Widar Andersson\r\nhar framfört vid gäller möjligheterna att få bra\r\nunderlag. Vi får följa upp dessa frågor.</pre><pre>Överläggningen var härmed avslutad.</pre><pre>17 §  Svar på fråga 1993/94:452 om kursplanen i\r\nsvenska</pre><pre>Anf. 98  Statsrådet BEATRICE ASK (m):</pre><pre>Herr talman! Åke Carnerö har frågat mig vilka\r\nåtgärder jag avser vidta så att betydelsen av ett\r\nvårdat språk i tal och skrift uppmärksammas i\r\nsvensk skolundervisning.</pre><pre>Jag håller helt och hållet med Åke Carnerö om\r\nbetydelsen av att eleverna lär sig ett vårdat språk i\r\nskolan. Såväl läroplanen som kursplanen i svenska\r\nunderstryker också tydligt den vikt regeringen\r\nfäster vid att skolundervisningen arbetar mot detta\r\nmål.</pre><pre>Läroplan och kursplaner är tillsammans med de\r\ngrundläggande bestämmelserna i skollagen de\r\nstyrdokument där regeringen anger de mål\r\ngrundskolan skall arbeta för. Det är\r\nskolhuvudmannen som den ansvarige för\r\nskolverksamheten som skall vidta de åtgärder som\r\nbehövs för att intentionerna följs och målen\r\nuppnås. Med de formuleringar som nu finns i både\r\nläroplanen och kursplanen i svenska är jag\r\növertygad om att ingen kan sväva i tvivelsmål om\r\nvikten av att skolan anstränger sig för att lära\r\neleverna vårdat språk i tal och skrift.</pre><pre>Anf. 99  ÅKE CARNERÖ (kds):</pre><pre>Herr talman! Jag tackar skolministern för svaret.\r\nEn kursplan i svenska, som den som nu senast har\r\nantagits av regeringen, är naturligtvis mycket\r\nviktig, eftersom den gäller vårt modersmål. Språket\r\när vårt viktigaste medel för att få kontakt med\r\nandra människor, i vår närhet och långt borta. Det\r\ngäller i vårt komplicerade samhälle att förstå och\r\nkunna föra vidare all den information som\r\ncirkulerar omkring oss. Vårt demokratiska\r\nsamhällsskick bygger på att alla aktivt och på olika\r\nsätt skall kunna delta i samhällslivet.</pre><pre>I grundskolans kursplan för svenska finns nu 18 mål\r\nsom lärarna skall sträva mot. Det är självklart att\r\nundervisningen skall utveckla, som det där anförs,\r\nexempelvis språklig säkerhet i tal och skrift, men\r\nvarför finns då inte just den formulering som jag\r\nhar nämnt i min fråga med i kursplanen?</pre><pre>Anf. 100  Statsrådet BEATRICE ASK (m):</pre><pre>Herr talman! Visst kan man undra över varför vi\r\nhar formulerat oss så som vi har gjort. Det som jag\r\nhar försökt uttrycka i mitt svar och i läroplanen är\r\natt regeringen lägger stor vikt vid att skolan strävar\r\nefter att varje elev skall utveckla ett rikt och\r\nnyanserat språk och att eleverna förstår betydelsen\r\nav att vårda sitt språk. Det senare är direkt hämtat\r\nur läroplanen. Jag tycker inte att kursplanerna är\r\noklara på denna punkt.</pre><pre>Man kan vidare konstatera att det inte bara är ett\r\nansvar som åligger skolan att fundera över hur man\r\nskall arbeta för att elevernas språk skall bli rikt och\r\nnyanserat. Man kan inte hoppa över det faktum att\r\nbarn och ungdomar påverkas också av vuxna och\r\nandra utanför skolans värld. Om föräldrarna svär\r\nsom borstbindare eller inte vinnlägger sig särskilt\r\nmycket om att uttrycka sig vårdat, föreligger en\r\nbrist som ingen lärare i världen kan kompensera.</pre><pre>Även medierna har ett stort ansvar. Personligen\r\nskulle jag önska att barn- och ungdomsprogram i\r\nstörre utsträckning var gjorda av människor som\r\nfunderade över hur man uttrycker sig, eftersom\r\ndessa program påverkar barn och ungdomar väldigt\r\nmycket. Det gäller inte bara hur man formellt\r\nvårdar sitt språk utan också vilken ton som man\r\nanvänder mot andra människor. Det är viktigt att\r\nman har en nyanserad ton.</pre><pre>Jag vill avslutningsvis säga att regeringen är mycket\r\ntydlig när det gäller riktlinjerna för\r\nskolundervisningen i ämnet svenska. Det\r\nankommer nu på oss alla att försöka sprida\r\ninformation om de nationella målen och\r\nriktlinjerna i detta avseende.</pre><pre>Anf. 101  ÅKE CARNERÖ (kds):</pre><pre>Herr talman! Jag delar till fullo statsrådets syn. I\r\nmånga sammanhang runt omkring oss används\r\nsvordomar samt nedvärderande och vulgära ord\r\noch uttryck, och detta bruk blir enligt min mening\r\nalltmer utbrett. Jag håller med om att det inte är lätt\r\natt vända denna utveckling bara genom att\r\nformulera sig i ett dokument, men jag menar ändå\r\natt skolans betydelse har varit och är stor just i\r\narbetet för ett vårdat språk.</pre><pre>Jag har studerat tidigare läroplaner och funnit att\r\ndetta tas upp i kursplanerna. I t.ex. Lgr 62\r\nunderstryks att målet för undervisningen i svenska\r\nbl.a. är att väcka elevens intresse för sitt eget språk\r\noch en lust att vårda det.</pre><pre>Jag tror att det är viktigt att detta finns med just i\r\nkursplanen. Våra läroboksförfattare och\r\nnaturligtvis våra lärare och skolledare läser detta\r\nmycket noga, och om detta skall bli en\r\nutgångspunkt för utformningen av läromedel, är\r\ndet viktigt att det finns med i kursplanen. Att så inte\r\när fallet ser jag som en brist.</pre><pre>Anf. 102  Statsrådet BEATRICE ASK (m):</pre><pre>Herr talman! Jag konstaterar att Åke Carnerö\r\ntycker att detta saknas i kursplanerna. Låt mig bara\r\npåpeka att såväl läroplanerna som kursplanerna nu\r\nhar en något annan utformning än tidigare. Vi har\r\nkoncentrerat dem mycket, och jag menar att de\r\nsynpunkter som Åke Carnerö har innehållsmässigt\r\ninryms där.</pre><pre>När det gäller missnöjet med eller besvikelsen över\r\natt det saknas en formulering kan jag säga att vi i\r\nutvecklingsplanen för skolväsendet har påpekat att\r\nvi under nästa period vill arbeta med en modell för\r\nen rullande kursplaneöversyn. Det kan alltså\r\nsenare kanske bli tillfälle för Åke Carnerö att på\r\nnågot sätt få med formuleringar vilka han känner\r\nkan tydligare ge uttryck för den avsikt som vi har\r\ndiskuterat.</pre><pre>Anf. 103  ÅKE CARNERÖ (kds):</pre><pre>Herr talman! Jag har sett att detta anges mycket\r\ntydligt i läroplanen, och det är jag mycket glad åt,\r\nmen jag tror ändå att det är viktigt att det finns med\r\nockså i kursplanen. Jag noterar att det när det gäller\r\nengelska anges som mål att eleven skall sträva efter\r\natt formulera sig tydligt och vårdat i skrift. Jag\r\ntycker att detta borde gälla också för vårt\r\nmodersmål.</pre><pre>Jag hoppas att den diskussion som vi här har fört\r\nskall leda till att man kommer att uppmärksamma\r\nbetydelsen av ett vårdat språk, vilken vi också är\r\nhelt överens om. Det framhålls också i läroplanen\r\natt utbildning och fostran i djupare mening är en\r\nfråga om att överföra ett kulturarv från en\r\ngeneration till nästa, och i det sammanhanget\r\nnämns bl.a. språkets betydelse. Mot bakgrund\r\nhärav och de mål som skolministern har lyft fram\r\nhoppas jag att betydelsen av ett vårdat språk skall\r\nuppmärksammas ordentligt i den svenska skolan.</pre><pre>Överläggningen var härmed avslutad.</pre><pre>18 §  Svar på fråga 1993/94:459 om segregation i\r\nskolan</pre><pre>Anf. 104  Statsrådet BEATRICE ASK (m):</pre><pre>Herr talman! Lena Hjelm-Wallén har frågat mig\r\nvilka åtgärder regeringen är beredd att vidta mot de\r\nvidgade klyftor i skolan som hon menar uppstått till\r\nföljd av regeringens skolpolitik.</pre><pre>Låt mig först av allt säga att Lena Hjelm-Walléns\r\nsätt att formulera sina frågor knappast inbjuder till\r\nen saklig och seriös diskussion, vilket jag beklagar.</pre><pre>Sedan den borgerliga regeringen tillträde 1991 har\r\nett antal genomgripande reformer av skolväsendet\r\ngenomförts. De har syftat till att stärka\r\nkunskaperna i skolan, öka mångfalden av\r\nutbildningar och inriktningar men också att stärka\r\nelevers och föräldrars rätt till reeellt inflytande och\r\nmedbestämmande, inte minst genom de\r\nvalfrihetsreformer som genomförts.</pre><pre>I Sverige satsar vi varje år avsevärda resurser på att\r\nge våra barn en bra utbildning. Regeringen har i\r\nden nyligen framlagda utvecklingsplanen för\r\nskolväsendet redovisat bl.a. hur svenska\r\nskolkostnader utvecklats i en internationell\r\nbelysning. Det framgår där att Sverige är det land\r\nsom i andel av BNP satsar mest av alla OECD-\r\nländer. Även om skolkostnaderna minskat de\r\nsenaste åren befinner sig Sverige fortfarande i en\r\ntätposition i världen.</pre><pre>I samma utvecklingsplan konstaterar regeringen\r\ndessutom att skolans stödresurser tenderar att\r\nkoncentreras på de elever som är i störst behov av\r\nstöd. Där påpekas dessutom riskerna med att\r\nkommunerna nu upprättar modeller för\r\nresurshanteringen som inte är tillräckligt flexibla.</pre><pre>Regeringen aviserar i utvecklingsplanen att just\r\nfrågan om stödet till barn med svårigheter kommer\r\natt följas nogsamt under den kommande\r\ntreårsperioden. Det är t.o.m. en av de prioriterade\r\nuppgifterna för statsmakten framöver.</pre><pre>Till följd av den krisartade ekonomiska situationen\r\nSverige befann sig i vid regeringsskiftet 1991 har\r\nskolan fått vidkännas besparingar, precis som i\r\nnästan all annan offentlig verksamhet. Men till\r\ndetta bär inte den borgerliga regeringen skulden.\r\nDet framgår inte av Lena Hjelm-Walléns fråga, men\r\nden ekonomiska situationen som rådde vid\r\nregeringsskiftet och som alltjämt delvis råder, är ett\r\nresultat av den långvariga socialdemokratiska\r\nvanskötseln av landets ekonomi.</pre><pre>Av mycket stor vikt för skolan har avregleringarna\r\noch decentraliseringen av beslut och ansvar varit.\r\nDet är förändringar som regeringen drivit med stor\r\nkraft sedan 1991. Betydelsen av detta visas inte\r\nminst i en situation då skolan tvingas minska sina\r\nkostnader och prioritera. Det ger skolorna bättre\r\nmöjligheter att genomföra de nödvändiga\r\nbesparingarna, utan att det allvarligt drabbar\r\nkvaliteten och utan att barn med särskilda behov\r\nblir utan stöd.</pre><pre>En grundläggande ambition, inte minst i de nya\r\nläroplanerna, är att den undervisning som ges i\r\nskolan så långt som möjligt skall vara anpassad till\r\nvarje enskild elevs behov och förutsättningar. Det\r\när mot den bakgrunden självklart viktigt att\r\nskolorna har stödresurser att sätta in för elever som\r\nhar särskilda behov och att skolorna tar vara på och\r\nutvecklar den specialpedagogiska kompetensen.\r\nMen det är också mycket viktigt att möjligheten att\r\nvälja och påverka inte bara förbehålls ett fåtal\r\nekonomiskt starka, utan att alla elever ges reella\r\nmöjligheter till inflytande i skolan.</pre><pre>Sedan regeringen tillträdde har elevers och\r\nfamiljers ställning i skolan stärkts på ett avgörande\r\nsätt. Genom den lagliga rätten att välja skola,\r\ngenom de kommunala skolpengssystemen och\r\ngenom den ökade valfrihet som de fristående\r\nskolorna möjliggjort kommer elevernas och\r\nfamiljernas behov i främsta rummet. Skolan tvingas\r\npå ett helt annat sätt än tidigare ta hänsyn till varje\r\nenskild elevs behov och förutsättningar.</pre><pre>Anf. 105  LENA HJELM-WALLÉN (s):</pre><pre>Herr talman! Jag vill tacka så mycket för svaret.\r\nDet är ett långt svar, även om det inte svarar på min\r\nfråga. Den frågan tyckte inte skolministern om.\r\nMan får inte fråga utifrån hur verkligheten ser ut,\r\nutan man skall fråga allmänt om regeringens\r\nambitioner. Då får man många vackra ord till svar.\r\nDet kan vi se i det svar som jag har fått, vars ord\r\njag i och för sig inte har så mycket emot. Men\r\nfrågan gällde faktiskt något annat.</pre><pre>Frågan gäller de tendenser till segregation och\r\nklyftor i skolsamhället som vi kan konstatera. En\r\nförsta fråga till skolministern är om hon erkänner\r\nden här segregationen eller om hon förnekar den.\r\nJag uppfattade hennes svar som att hon förnekar\r\nden.</pre><pre>Jag tror det handlar om hur man ser på skolan. Om\r\nden är en marknad där eleverna och föräldrarna är\r\nkunder som med någon sorts peng, skolpengen,\r\nskall köpa skolans tjänster är man långt borta från\r\natt se skolan som en medborgerlig rättighet.\r\nBegreppet En skola för alla försvinner in i ett\r\ntöcken. I stället handlar det om att skolan och\r\nrektor skall marknadsföra sin skola med\r\nreklambroschyrer. Man skall konkurrera skolorna\r\nemellan. Då brister det i likvärdig utbildning, som\r\nvi har slagit fast är det som skall gälla.</pre><pre>De som förlorar på den här marknaden är de många\r\nelever som behöver extra stöd och hjälp. Om de\r\neleverna är det ingen som vill konkurrera. Jag\r\nmenar att det är så många som så tydligt kan se\r\ntecknen på en alltmer uppdelad, segregerad skola.\r\nDet borde även skolministern kunna göra. Det är\r\noroväckande om elever som behöver extra hjälp\r\noch stöd inte kan få det på grund av att vi i\r\nvuxengenerationen håller tillbaka så kraftigt.</pre><pre>Anf. 106  Statsrådet BEATRICE ASK (m):</pre><pre>Herr talman! Det första som Lena Hjelm-Wallén tar\r\nupp i sitt anförande gäller om klyftorna finns eller\r\ninte finns. Jag skulle vilja påstå att klyftorna,\r\nskillnaderna mellan olika elever, har minskat. Den\r\nskillnad som har förelegat när det har gällt\r\nmöjligheten att välja har försvunnit i och med\r\nfriskolereformen. Vi har ökat möjligheterna för\r\nalla att påverka skolans utveckling och att välja.\r\nDet är en sida av saken som jag tycker är oerhört\r\ncentral.</pre><pre>Jag vill också påstå att skolan har blivit bättre i den\r\nmeningen att decentraliseringen, som riksdagen\r\nhar tagit initiativ till och som pågår ute i\r\nkommunerna, har gått vidare. Det är bra när\r\nskolorna själva kan ansvara för sin budget. Även\r\nnär det är trångt om resurser kan man då hitta sätt\r\noch vägar för att skapa just en skola för alla elever,\r\nsom jag tror att de flesta vill ha. Jag tycker att det\r\nfinns många påtagliga exempel på en kreativitet ute\r\ni kommuner och skolor som man inte kan bortse\r\nfrån. Bakom statistiska uppgifter om kostnaderna\r\nhit och kostnaderna dit kan man konstatera att det\r\nockså har skett förändringar som är till gagn för\r\nelever med särskilda behov.</pre><pre>Jag konstaterar att vi numera möter kommuner och\r\nskolor där det finns stödteam. Experter kan nå\r\nvarje skola. En samverkan mellan skola och\r\nbarnomsorg växer fram. Det finns fristående\r\nelevvårdsteam som kan komma med\r\nspecialistkunskap som tidigare bara fanns på några\r\nfå ställen. Det här tror jag är bra.</pre><pre>Jag tror också att det är viktigt att man vinnlägger\r\nsig om att säkra rätten till stöd och hjälp för dem\r\nsom har det svårt i skolan. Där menar jag att\r\nläroplaner och annat är mycket tydliga.</pre><pre>Jag vågar nog påstå att det inte bara är regeringen\r\nsom har den här bilden. Socialstyrelsens rapport får\r\njag återkomma till i mitt nästa inlägg.</pre><pre>Anf. 107  LENA HJELM-WALLÉN (s):</pre><pre>Herr talman! Jag tror att Beatrice Ask lever i en\r\nmycket annorlunda verklighet än flertalet elever\r\noch deras föräldrar ute i landet. Visst finns det\r\nengagerad personal som gör ett bra jobb och som\r\norkar göra det fortfarande. Men det handlar om att\r\nförhållandena blir allt svårare.</pre><pre>Låt mig bara citera vad skolöverläkaren Görel\r\nBråkenhielm slår fast i sin rapport: ''Oro,\r\nkoncentrationssvårigheter och psykosocial\r\nproblematik ökar både i omfattning och tyngd.\r\nDesto viktigare att värna om barn med särskilda\r\nbehov. Även om detta ansvar är klart uttalat har i\r\npraktiken förutsättningarna minskat. Ekonomiska\r\nskäl tvingar fram ett ökande antal elever i\r\nklasserna. Kurator- och psykologresurser minskas.\r\nSpeciallärartimmar och elevassistenter blir\r\nifrågasatta. Samtidigt stryps nätverket utanför\r\nskolan.''</pre><pre>Det här är verkligheten, och den förnekar Beatrice\r\nAsk. Det tycker jag är allvarligt.</pre><pre>Anf. 108  Statsrådet BEATRICE ASK (m):</pre><pre>Herr talman! Jag är mycket glad över att Lena\r\nHjelm-Wallén tar upp just Stockholm, som jag av\r\neget intresse följer noga. Jag läser ofta Görel\r\nBråkenhielms rapporter.</pre><pre>Det som är intressant när det gäller utvecklingen i\r\nStockholm är att man i 1994 års skolbudget faktiskt\r\nsatsar mer än någonsin på barn med särskilda\r\nbehov, en ökning med 25 %. Att det sker är\r\nnaturligtvis mot bakgrund av att nästan samtliga\r\nkommuner redovisar att behovet av extra stöd\r\nökar. Barn har mer problem i dag. Vad det beror på\r\nvet vi inte. Men en del undersökningar tyder på att\r\narbetslöshet och annat påverkar. Det har blivit\r\nstökigare att vara barn. Men just i Stockholm har\r\nman gjort en hel del.</pre><pre>Det är klart att den här situationen är besvärlig.\r\nMen även i Stockholm kan man konstatera att det\r\nlokala budgetansvaret har en positiv betydelse.\r\nMan prioriterar annorlunda än skolförvaltningen i\r\nsin vishet gjorde när den centralt fördelade\r\nresurserna. Vad gäller de här barnen väljer\r\nskolorna nu i högre utsträckning att behålla något\r\nmindre klasser än att ha specialundervisning vid\r\nsidan av. Vi kan diskutera om det är bra. Men jag\r\nkonstaterar att man har ett stort engagemang\r\nlokalt, och det skall vi vara glada över. Jag tycker\r\natt den bilden alltid försvinner när Lena Hjelm-\r\nWallén skall peka på hur det ser ut i den s.k.\r\nverkligheten.</pre><pre>Anf. 109  LENA HJELM-WALLÉN (s):</pre><pre>Herr talman! Jag inledde mitt förra anförande med\r\natt säga att det förekommer engagerade insatser\r\noch att jag verkligen tackar lärarna för att de orkar\r\ngöra sådana i en mycket bekymmersam tid. Men av\r\ndet skälet får inte skolministern springa ifrån\r\nansvaret, för det är en helt annan verklighet än den\r\nhon talar om som gäller ute i skolorna. Annars\r\nskulle exempelvis skolöverläkaren i Stockholm inte\r\nsäga det hon har anfört i sin rapport, som jag just\r\nnämnde. Det här gäller inte bara i Stockholm, utan\r\ni landet i övrigt också.</pre><pre>Jag tror att skolpengssystemet som ett\r\nresursfördelningsinstrument, ett mekaniskt sådant,\r\ni hög grad är upphov till detta. Man kan inte i\r\ntillräcklig omfattning fördela resurser efter de\r\nbehov som eleverna faktiskt har. I stället blir det en\r\nmatematisk mekanisk fördelning, som inte tar\r\nhänsyn till barns olika situationer och\r\nförutsättningar.</pre><pre>Anf. 110  Statsrådet BEATRICE ASK (m):</pre><pre>Herr talman! Socialstyrelsen visar i sin rapport att\r\nhälften av kommunerna har en central pott för stöd\r\ntill elever med särskilda behov. Övriga kommuner\r\nväljer, oavsett om de har skolpeng eller inte, att\r\nkanalisera medel för detta på andra vis.</pre><pre>Jag tror att den verklighet vi pratar om möjligen ser\r\nolika ut, men framför allt tror jag att det är\r\nvalrörelsen. Ser man till vad vi vet om människors\r\nuppfattning framgår det att de allra flesta eleverna\r\ntycker att vår skola är ganska bra. Vi kan\r\nkonstatera att föräldrarna också är mycket positiva\r\ntill skolverksamheten, men att skolan är det\r\nområde där man uppfattar att man har minst att\r\nsäga till om.</pre><pre>Vi kan också konstatera att föräldrarna -- 82 % är\r\nden senaste noteringen -- tycker att det är mycket\r\nbra att man numera får välja skola. Jag har ganska\r\ngott på fötterna när jag konstaterar att den bild av\r\nverkligheten som de flesta har nog är något mer\r\npositiv än den nattsvarta rapportering som\r\nsocialdemokraterna gärna för fram. Jag har som ett\r\nsvar på den fråga som Lena Hjelm-Wallén ställde\r\npekat på vad regeringen har lyft fram i arbetet för\r\nde kommande åren.</pre><pre>Anf. 111  LENA HJELM-WALLÉN (s):</pre><pre>Herr talman! Beatrice Ask talar om en sak,\r\nnämligen ambitionerna, de vackra orden i\r\nläroplanerna. Vi är överens om dem. Där finns\r\ningen skillnad. Alla vill vi att Sverige skall ha\r\nEuropas bästa skola. Men dess värre ser vi hur\r\nresurserna minskar, hur fördelningen blir allt\r\nsnedare. Det är inte socialdemokraterna som\r\nsvartmålar. Jag talar om hur människor ser\r\nsituationen ute i skolorna i dag. Däribland sker\r\nockså engagerade och positiva saker. Självklart.\r\nDet är inte nattsvart. Det har jag aldrig sagt.</pre><pre>Att människor skall ha rätt att välja skola är vi\r\nalldeles överens om, så det behöver vi inte\r\ndiskutera. Men denna rätt måste kombineras med\r\natt resurserna fördelas, så att de skolor som har\r\nproblem inte drabbas av ännu större problem om\r\nföräldrarnas val innebär att skolpengen försvinner\r\nbort från skolan. I stället måste man stötta de\r\nskolor som har särskilda problem, och det är det\r\nsom inte får rum i den borgerliga skolpolitiken.</pre><pre>Anf. 112  Statsrådet BEATRICE ASK (m):</pre><pre>Herr talman! Vi skall inte diskutera fristående\r\nskolor i dag, men jag kan ändå inte låta bli att\r\nkommentera det Lena Hjelm-Wallén säger. Det är\r\nmöjligt att vi är överens om rätten att välja skola,\r\nmen när Socialdemokraterna säger nej till alla\r\nfördelningsmodeller som gör det möjligt för skolor\r\natt faktiskt ta emot de elever som vill komma dit,\r\ndå blir det bekymmer.</pre><pre>Det är också illavarslande att Socialdemokraterna\r\nså konsekvent ifrågasätter att förtroendevalda i\r\nkommunerna klarar av att hitta modeller för hur\r\npengarna skall fördelas. Socialdemokraterna vill\r\nuppenbarligen gå in och detaljreglera\r\nanvändningen av resurser i skolan, med det enda\r\nsyftet att på olika sätt motverka de effekter som\r\nföräldrars och elevers val kan tänkas få.</pre><pre>I regeringen bejakar vi valfriheten och tycker att\r\nden är bra. Vi tror att det är ett bra sätt att öka allas\r\nmöjligheter till inflytande över skolans viktiga\r\nverksamhet.</pre><pre>Överläggningen var härmed avslutad.</pre><pre>19 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1993/94:234 till skatteutskottet</pre><pre>20 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:217 En reformerad datalag</pre><pre>1993/94:244 Utbildning för fredsbevarande\r\nverksamhet</pre><pre>1993/94:246 Dubbelbeskattningsavtal mellan\r\nSverige och Vietnam</pre><pre>Motionerna</pre><pre>med anledning av prop. 1993/94:125 Förslag om\r\nytterligare anslag på tilläggsbudget till\r\nstatsbudgeten för budgetåret 1993/94, m.m.</pre><pre>1993/94:U10 av Lars Moquist (nyd)</pre><pre>1993/94:Ju39 av Johan Lönnroth m.fl. (v)</pre><pre>1993/94:Ub87 av Lena Hjelm-Wallén m.fl. (s)</pre><pre>med anledning av prop. 1993/94:169\r\nÖverenskommelse om investeringar i trafikens\r\ninfrastruktur i Göteborgsregionen</pre><pre>1993/94:T54 av Harriet Colliander m.fl. (nyd)</pre><pre>1993/94:T55 av Johan Lönnroth m.fl. (v)</pre><pre>1993/94:T56 av Sten Östlund (s)</pre><pre>1993/94:T57 av Lennart Fridén (m)</pre><pre>med anledning av skriv. 1993/94:170\r\nInvesteringsplaner för infrastrukturen</pre><pre>1993/94:T58 av Harriet Colliander och Kenneth\r\nAttefors (nyd)</pre><pre>1993/94:T59 av Georg Andersson m.fl. (s)</pre><pre>1993/94:T60 av Börje Nilsson och Johnny Ahlqvist\r\n(s)</pre><pre>1993/94:T61 av Karl-Erik Persson m.fl. (v)</pre><pre>1993/94:T62 av Sven-Gösta Signell m.fl. (s)</pre><pre>1993/94:T63 av Sten Svensson (m)</pre><pre>1993/94:T64 av Karl-Gösta Svenson m.fl.\r\n(m,s,fp,c,kds)</pre><pre>1993/94:T65 av Knut Billing och Mikael Odenberg\r\n(m)</pre><pre>1993/94:T66 av Hans Gustafsson m.fl. (s)</pre><pre>1993/94:T67 av Åke Carnerö m.fl. (kds,c)</pre><pre>1993/94:T68 av Catarina Rönnung (s)</pre><pre>1993/94:T69 av Elvy Söderström m.fl. (s)</pre><pre>med anledning av prop. 1993/94:176 Ändringar i\r\nlagen (1991:341) om förbud mot utförsel av vissa\r\nprodukter som kan användas i\r\nmassförstörelsesyfte, m.m.</pre><pre>1993/94:U8 av Bertil Måbrink m.fl. (v)</pre><pre>med anledning av prop. 1993/94:177 Utbildning och\r\nforskning. Kvalitet och konkurrenskraft</pre><pre>1993/94:Ub52 av Stina Gustavsson och Charlotte\r\nBranting (fp)</pre><pre>1993/94:Ub53 av Isa Halvarsson (fp)</pre><pre>1993/94:Ub54 av Björn Samuelson och Jan\r\nJennehag (v)</pre><pre>1993/94:Ub55 av Ulla Orring (fp)</pre><pre>1993/94:Ub56 av Kristina Svensson m.fl. (s)</pre><pre>1993/94:Ub57 av Gullan Lindblad m.fl. (m,c)</pre><pre>1993/94:Ub58 av Lennart Hedquist (m)</pre><pre>1993/94:Ub59 av Pär Granstedt och Lennart Daléus\r\n(c)</pre><pre>1993/94:Ub60 av Isa Halvarsson (fp)</pre><pre>1993/94:Ub61 av Siw Persson (fp)</pre><pre>1993/94:Ub62 av Siw Persson (fp)</pre><pre>1993/94:Ub63 av Bertil Persson och Sonja Rembo\r\n(m)</pre><pre>1993/94:Ub64 av Björn Samuelson m.fl. (v)</pre><pre>1993/94:Ub65 av Inga Berggren m.fl. (m)</pre><pre>1993/94:Ub66 av Jerry Martinger (m)</pre><pre>1993/94:Ub67 av Göran Lennmarker (m)</pre><pre>1993/94:Ub68 av Lennart Daléus (c)</pre><pre>1993/94:Ub69 av Kjell Ericsson m.fl. (c,m)</pre><pre>1993/94:Ub70 av Marianne Andersson (c)</pre><pre>1993/94:Ub71 av Birger Andersson (c)</pre><pre>1993/94:Ub72 av Marianne Andersson (c)</pre><pre>1993/94:Ub73 av Göthe Knutson m.fl. (m,c)</pre><pre>1993/94:Ub74 av Lena Hjelm-Wallén m.fl. (s)</pre><pre>1993/94:Ub75 av Lena Hjelm-Wallén m.fl. (s)</pre><pre>1993/94:Ub76 av Margareta Israelsson m.fl. (s)</pre><pre>1993/94:Ub77 av Karin Pilsäter och Ylva\r\nAnnerstedt (fp)</pre><pre>1993/94:Ub78 av Lena Klevenås (s)</pre><pre>1993/94:Ub79 av Lena Klevenås (s)</pre><pre>1993/94:Ub80 av Mats Lindberg m.fl. (s)</pre><pre>1993/94:Ub81 av Eva Johansson m.fl. (s)</pre><pre>1993/94:Ub82 av Sylvia Lindgren m.fl. (s)</pre><pre>1993/94:Ub83 av Inger Hestvik m.fl. (s)</pre><pre>med anledning av skriv. 1993/94:179 JAS-projektet</pre><pre>1993/94:Fö4 av Jan Jennehag m.fl. (v)</pre><pre>med anledning av prop. 1993/94:180 Bolagisering\r\nav Vägverkets produktionsdivision m.m.</pre><pre>1993/94:T70 av Karl-Erik Persson m.fl. (v)</pre><pre>1993/94:T71 av Sven-Gösta Signell m.fl. (s)</pre><pre>med anledning av skriv. 1993/94:183\r\nUtvecklingsplan för skolväsendet</pre><pre>1993/94:Ub84 av Elver Jonsson (fp)</pre><pre>1993/94:Ub85 av Björn Samuelson m.fl. (v)</pre><pre>1993/94:Ub86 av Lena Hjelm-Wallén m.fl. (s)</pre><pre>med anledning av prop. 1993/94:190 Enhetliga\r\nregler för överklagande till hovrätt och Högsta\r\ndomstolen m.m.</pre><pre>1993/94:Ju35 av Bengt Harding Olson (fp)</pre><pre>med anledning av prop. 1993/94:193\r\nLicensområden för älgjakt m.m.</pre><pre>1993/94:Jo58 av Arne Jansson (nyd)</pre><pre>1993/94:Jo59 av Margareta Winberg m.fl. (s)</pre><pre>med anledning av prop. 1993/94:194 Avskaffande\r\nav diskriminering såvitt avser fraktsatser och\r\nbefordringsvillkor</pre><pre>1993/94:T72 av Karl-Erik Persson m.fl. (v)</pre><pre>med anledning av prop. 1993/94:198 Lag om\r\ngenetiskt modifierade organismer</pre><pre>1993/94:Jo60 av Annika Åhnberg (-)</pre><pre>1993/94:Jo61 av Siw Persson (fp)</pre><pre>1993/94:Jo62 av Margareta Winberg m.fl. (s)</pre><pre>1993/94:Jo63 av Rosa Östh (c)</pre><pre>1993/94:Jo64 av Inger Hestvik och Ingrid\r\nAndersson (s)</pre><pre>med anledning av prop. 1993/94:199 Ändringar i\r\nhyresförhandlingslagen m.m.</pre><pre>1993/94:Bo28 av Lars Werner m.fl. (v)</pre><pre>1993/94:Bo29 av Oskar Lindkvist m.fl. (s)</pre><pre>1993/94:Bo30 av Sinikka Bohlin m.fl. (s)</pre><pre>1993/94:Bo31 av Jan Sandberg (m)</pre><pre>med anledning av prop. 1993/94:200 Upphörande\r\nav Bostadsdomstolen m.m.</pre><pre>1993/94:Ju36 av Lars Werner m.fl. (v)</pre><pre>1993/94:Ju37 av Bengt Rosén (fp)</pre><pre>1993/94:Ju38 av Lars-Erik Lövdén m.fl. (s)</pre><pre>med anledning av prop. 1993/94:205 Lokal\r\nförsöksverksamhet med finansiell samordning\r\nmellan socialförsäkring, hälso- och sjukvård och\r\nsocialtjänst</pre><pre>1993/94:Sf38 av Jan Fransson m.fl. (s,m,fp)</pre><pre>1993/94:Sf39 av Birgitta Dahl m.fl. (s)</pre><pre>med anledning av prop. 1993/94:206\r\nInnovationsstöd</pre><pre>1993/94:N30 av Harriet Colliander och Bengt\r\nDalström (nyd)</pre><pre>1993/94:N31 av Rolf L Nilson m.fl. (v)</pre><pre>1993/94:N32 av Birgitta Johansson m.fl. (s)</pre><pre>1993/94:N33 av Sten Svensson (m)</pre><pre>med anledning av prop. 1993/94:208 Förändringar i\r\nlönegarantisystemet</pre><pre>1993/94:L13 av Gudrun Schyman m.fl. (v)</pre><pre>1993/94:L14 av Maj-Lis Lööw m.fl. (s)</pre><pre>med anledning av prop. 1993/94:219\r\nHandikappombudsman</pre><pre>1993/94:So57 av Gudrun Schyman m.fl. (v)</pre><pre>1993/94:So58 av Bo Holmberg m.fl. (s)</pre><pre>med anledning av prop. 1993/94:222 Förnyat\r\nförslag till lagstiftning om ingripande mot\r\notillbörligt beteende avseende offentlig\r\nupphandling</pre><pre>1993/94:Fi16 av Göran Persson m.fl. (s)</pre><pre>1993/94:Fi17 av Birgitta Hambraeus (c)</pre><pre>1993/94:Fi18 av Johan Lönnroth m.fl. (v)</pre><pre>1993/94:Fi19 av Harriet Colliander m.fl. (nyd)</pre><pre>med anledning av prop. 1993/94:229 Strandskydd</pre><pre>1993/94:Jo65 av Jan Jennehag m.fl. (v)</pre><pre>1993/94:Jo66 av Margareta Winberg m.fl. (s)</pre><pre>1993/94:Jo67 av Holger Gustafsson (kds)</pre><pre>1993/94:Jo68 av Max Montalvo (nyd)</pre><pre>med anledning av prop. 1993/94:235 Lag om\r\narbetsförmedlingsregister</pre><pre>1993/94:A71 av Hans Andersson m.fl. (v)</pre><pre>med anledning av skriv. 1993/94:237 Redogörelse\r\nför den svenska krigsmaterielexporten år 1993</pre><pre>1993/94:U9 av Gudrun Schyman m.fl. (v)</pre><pre>med anledning av skriv. 1993/94:238 Redogörelse\r\nför vidtagna åtgärder för att stärka det finansiella\r\nsystemet</pre><pre>1993/94:N34 av Harriet Colliander m.fl. (nyd)</pre><pre>med anledning av förs. 1993/94:RR7 Riksdagens\r\nrevisorers förslag angående disciplinärenden inom\r\nhälso- och sjukvården</pre><pre>1993/94:So59 av Bo Holmberg m.fl. (s)</pre><pre>med anledning av förs. 1993/94:RR9 Riksdagens\r\nrevisorers förslag angående\r\narbetsmarknadspolitiken</pre><pre>1993/94:A72 av Gudrun Schyman m.fl. (v)</pre><pre>1993/94:A73 av Ingela Thalén m.fl. (s)</pre><pre>Näringsutskottets betänkande</pre><pre>1993/94:NU20 Kommerskollegium</pre><pre>Bostadsutskottets betänkanden</pre><pre>1993/94:BoU8 Kulturstöd vid ombyggnad m.m.</pre><pre>1993/94:BoU9 Allmänna samlingslokaler</pre><pre>1993/94:BoU14 Reparation, om- och tillbyggnad av\r\nbostäder m.m.</pre><pre>1993/94:BoU15 Vissa anslag till\r\nbostadsförsörjningen m.m.</pre><pre>21 §  Kammaren åtskildes kl. 16.42.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 10 § anf. 49 (delvis),</pre><pre>av talmannen därefter t.o.m. 14 § anf. 82 (delvis)\r\noch</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}