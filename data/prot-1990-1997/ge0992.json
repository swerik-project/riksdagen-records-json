{"dokumentstatus":{"dokument":{"hangar_id":"2438979","dok_id":"GE0992","rm":"1990/91","beteckning":"92","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"92","slutnummer":"0","datum":"1991-04-11 00:00:00","systemdatum":"2010-02-17 00:00:00","publicerad":"1991-04-11 00:00:00","titel":"Riksdagens snabbprotokoll 1990/91:92 Torsdagen den 11 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{C53C3911-1A91-47C4-96C1-4775F6244685}","dokument_url_text":"http://data.riksdagen.se/dokument/GE0992/text","dokument_url_html":"http://data.riksdagen.se/dokument/GE0992","dokumentstatus_url_xml":"http://data.riksdagen.se/dokumentstatus/GE0992","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:92</div>\r\n<div class=\"sidhuvud_datum\">Torsdagen den 11 april</div>\r\n<div class=\"sidhuvud_klockslag\">Kl. 12.00--22.57</div>\r\n<hr class=\"sidhuvud_linje\">\r\n<pre>Meddelande om information från regeringen</pre><pre>Anf. 1 ANDRE VICE TALMANNEN:</pre><pre>Kl. 14.30 i dag lämnar statsrådet Lena Hjelm-\r\nWallén information om ytterligare humanitärt stöd\r\ntill Mellanöstern.</pre><pre>1 § Val till Stiftelsen Riksbankens\r\nJubileumsfond</pre><pre>Andre vice talmannen meddelade att\r\nvalberedningen enligt ett till kammaren inkommet\r\nprotokollsutdrag föreslagit professor Sture Öberg,\r\nUppsala, till ny suppleant i styrelsen för Stiftelsen\r\nRiksbankens Jubileumsfond efter professor Lars\r\nWerin.</pre><pre>Kammaren utsåg -- för tiden till dess nytt val\r\nförrättats under 1995 -- till</pre><pre>suppleant i styrelsen för Stiftelsen Riksbankens\r\nJubileumsfond</pre><pre>professor Sture Öberg</pre><pre>2 § Utökning av antalet suppleanter i\r\njordbruksutskottet</pre><pre>Från valberedningen förelåg förslag om att antalet\r\nsuppleanter i jordbruksutskottet skulle utökas från\r\n23 till 24.</pre><pre>Kammaren biföll denna framställning.</pre><pre>Andre vice talmannen meddelade att val av en\r\nytterligare suppleant i jordbruksutskottet skulle ske\r\nvid morgondagens sammanträde.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:L19--L23 till lagutskottet</pre><pre>1990/91:Ju37--Ju42 till justitieutskottet</pre><pre>4 § Beslut rörande utskottsbetänkanden som\r\nslutdebatterats den 10 april</pre><pre>Företogs till avgörande skatteutskottets\r\nbetänkanden 1990/91:SkU21 och SkU23,\r\ntrafikutskottets betänkanden 1990/91:TU21, TU22\r\noch TU23 samt näringsutskottets betänkande\r\n1990/91:NU25 (beträffande debatten i dessa\r\närenden, se prot. 91).</pre><pre>Skatteutskottets betänkande SkU21</pre><pre>Mom. 2 (det allmännas talan)</pre><pre>Utskottets hemställan bifölls med 172 röster mot\r\n128 för reservation 1 av Kjell Johansson m.fl.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU23</pre><pre>Först biträddes reservation 2 av Kjell Johansson\r\noch Leif Olsson med 53 röster mot 37 för\r\nreservation 3 av Görel Thurdin och Rolf Kenneryd.\r\n210 ledamöter avstod från att rösta.</pre><pre>Härefter biträddes reservation 1 av Hugo Hegeland\r\nm.fl. med 58 röster mot 54 för reservation 2 av Kjell\r\nJohansson och Leif Olsson. 185 ledamöter avstod\r\nfrån att rösta.</pre><pre>Slutligen bifölls utskottets hemställan med 154\r\nröster mot 60 för reservation 1 av Hugo Hegeland\r\nm.fl. 86 ledamöter avstod från att rösta.</pre><pre>Trafikutskottets betänkande TU21</pre><pre>Mom. 2 (data- och persontransportstödet)</pre><pre>Utskottets hemställan bifölls med 231 röster mot 72\r\nför reservation 1 av Elving Andersson m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU22</pre><pre>Mom. 1 (riksfärdtjänsten)</pre><pre>Utskottets hemställan bifölls med 241 röster mot\r\n35 för reservation 2 av Viola Claesson och Roy\r\nOttosson. 25 ledamöter avstod från att rösta.</pre><pre>Mom. 2 (medelsanvisning för riksfärdtjänst m.m.)</pre><pre>Utskottets hemställan -- som ställdes mot dels\r\nreservation 3 av Elving Andersson m.fl., dels\r\nreservation 4 av Viola Claesson -- bifölls med\r\nacklamation.</pre><pre>Mom. 3--5</pre><pre>Utskottets hemställan bifölls.</pre><pre>Mom. 6 (översyn av lagen om handikappanpassad\r\nkollektivtrafik m.m.)</pre><pre>Utskottets hemställan -- som ställdes mot\r\nreservation 5 av Elving Andersson m.fl. -- bifölls\r\nmed acklamation.</pre><pre>Trafikutskottets betänkande TU23</pre><pre>Mom. 1 (minskning av vägtrafiken som ett led i\r\ntrafiksäkerhetsarbetet)</pre><pre>Utskottets hemställan bifölls med 267 röster mot\r\n36 för reservation 1 av Viola Claesson och Roy\r\nOttosson.</pre><pre>Mom. 2 (operativt mål för trafiksäkerhetsarbetet)</pre><pre>Utskottets hemställan -- som ställdes mot\r\nreservation 2 av Viola Claesson och Roy\r\nOttosson -- bifölls med acklamation.</pre><pre>Mom. 3 (inriktningen av trafiksäkerhetsarbetet)</pre><pre>Utskottets hemställan bifölls med 212 röster mot\r\n91 för reservation 3 av Kenth Skårvik m.fl.</pre><pre>Mom. 16 (kontrollbesiktningar i glesbygd genom\r\nverkstäder)</pre><pre>Utskottets hemställan -- som ställdes mot\r\nreservation 9 av Elving Andersson m.fl. -- bifölls\r\nmed acklamation.</pre><pre>Mom. 22 (systemet med bidrag till\r\nreningsutrustning på äldre personbilar)</pre><pre>Utskottets hemställan bifölls med 188 röster mot\r\n73 för reservation 10 av Elving Andersson m.fl. 38\r\nledamöter avstod från att rösta.</pre><pre>Mom. 24 (användningen av bidraget till NTF)</pre><pre>Utskottets hemställan -- som ställdes mot\r\nreservation 12 av Viola Claesson och Roy\r\nOttosson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU25</pre><pre>Mom. 2 (importbegränsningar för tekovaror)</pre><pre>Först biträddes reservation 2 av Hadar Cars m.fl.\r\nmed 96 röster mot 42 för reservation 3 av Per-Ola\r\nEriksson m.fl. 164 ledamöter avstod från att rösta.</pre><pre>Härefter bifölls utskottets hemställan med 168\r\nröster mot 90 för reservation 2 av Hadar Cars m.fl.\r\n42 ledamöter avstod från att rösta.</pre><pre>Mom. 4 (socialklausul)</pre><pre>Utskottets hemställan bifölls med 232 röster mot\r\n70 för reservation 5 av Per-Ola Eriksson m.fl.</pre><pre>Mom. 6 (utvecklingslån)</pre><pre>Utskottets hemställan bifölls med 264 röster mot\r\n39 för reservation 7 av Per-Ola Eriksson och Kjell\r\nEricsson.</pre><pre>Mom. 7 (stöd till industripolitiska åtgärder för\r\ntekoindustrin, m.m.)</pre><pre>Utskottets hemställan -- som ställdes mot dels\r\nreservation 8 av Per Westerberg m.fl., dels\r\nreservation 11 av Lars Norberg -- bifölls med\r\nacklamation.</pre><pre>Mom. 10 (linodling och linförädling)</pre><pre>Först biträddes reservation 13 av Lars Norberg --\r\nsom ställdes mot utskottets hemställan med den\r\nändring däri som föranleddes av bifall till motion\r\nN302 av Karin Starrin och Lennart Brunander --\r\nmed acklamation.</pre><pre>Härefter biträddes reservation 13 av Lars Norberg\r\nmed 25 röster mot 24 för reservation 12 av Bengt\r\nHurtig. 252 ledamöter avstod från att rösta.</pre><pre>Slutligen bifölls utskottets hemställan med 246\r\nröster mot 31 för reservation 13 av Lars Norberg.\r\n24 ledamöter avstod från att rösta.</pre><pre>Mom. 11 (Linlandet Hälsingland)</pre><pre>Utskottets hemställan -- som ställdes mot motion\r\nN359 av Karin Starrin och Gunnar Björk -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Andre vice talmannen meddelade att lagutskottets\r\nbetänkanden LU22, LU18, LU19 och LU20 skulle\r\navgöras i ett sammanhang efter avslutad debatt.</pre><pre>5 § Konsumentpolitiska frågor m.m.</pre><pre>Föredrogs</pre><pre>lagutskottets betänkande</pre><pre>1990/91:LU22 Konsumentpolitiska frågor m.m.\r\n(prop. 1990/91:100 delvis).</pre><pre>Anf. 2 CHARLOTTE CEDERSCHIÖLD\r\n(m):</pre><pre>Herr talman! Den ideologiska grunden för\r\nmoderat konsumentpolitik är konsumentens fria\r\nval på en marknad av fri konkurrens. Den fria\r\nkonkurrensen stärker konsumentens ställning.\r\nKonsumentpolitik och konkurrenspolitik hänger\r\nnära samman. Grundförutsättningar är en fri\r\nmarknad och fri etableringsrätt. Konsumenten står\r\nsig slätt i planekonomin. Denna alstrar mer köer än\r\nvaror och tjänster. Effektiv konkurrens är mer\r\nkonsumentfrämjande än aldrig så många politiska\r\ningrepp. Konkurrensen höjer kvaliteten och sänker\r\npriset. Medvetna konsumenter driver fram bättre\r\nprodukter. Behoven är olika. Vi träffar olika val i\r\nolika situationer. En varierad efterfrågan skapar ett\r\nindividanpassat utbud. Människan skall själv kunna\r\nvälja, bedöma och ta ansvar för egna beslut. Det\r\nkommer samhället till godo.</pre><pre>Reklam ger ofta information om nya produkter och\r\nskärper konkurrensen genom ökat utbud. Den\r\nbehövs för att förbättra marknadens funktionssätt,\r\ndvs. samspelet mellan utbud och efterfrågan. Den\r\nkan också sänka priset genom att den leder till\r\nlängre serier och lägre styckekostnad. Reklam skall\r\ndäremot inte kunna missbrukas och bör därför\r\nkringgärdas så att reklamen blir informativ och inte\r\nvilseledande. Redan förra året drev vi kravet att\r\nkonsumetens ställning här skall stärkas, bl.a.\r\ngenom att möjlighet till grupptalan införs i vårt\r\nland, ett förslag som regeringen glädjande nog just\r\nnu har anammat.</pre><pre>Vi är generellt motståndare till monopol. Monopol\r\ngör konsumenten beroende av producenten och\r\nförsvagar konsumentens ställning. Det är\r\nkonsumentens efterfrågan som skall styra utbudet\r\nav varor och tjänster -- inte producentintresset.</pre><pre>Fler lagar är ingen självklar garanti för ökad\r\nkonsumentvänlighet. Alltför stora ingrepp i\r\nmarknaden -- ofta härledda ur politikernas väldiga\r\nvälvilja -- kan i stället drabba konsumenten genom\r\nhögre kostnader och inte alls fylla sitt syfte. Sådana\r\navarter bör man vara uppmärksam på. För att\r\nsådant skall förhindras måste medvetenheten hos\r\npolitiker, såväl som hos andra medborgare, öka om\r\nde grundläggande ekonomiska sambanden i\r\nmarknadsekonomin och konkurrensklimatet för\r\nnäringsidkare, ett klimat som blir allt hårdare för\r\nföretagen. Samtidigt blir det gynnsammare för\r\nkonsumenterna, ju större marknaden blir. Den\r\ninternationella och inte minst den europeiska\r\npåverkan blir här allt starkare, något som vi i\r\nSverige i längden inte kan nonchalera utan\r\nallvarliga effekter för samhällsekonomin och\r\nkonsumenterna.</pre><pre>Lagstiftning är nödvändig även på detta område.\r\nSärskilt angelägen är lagstiftning som motverkar\r\nmonopol. Här finns skäl att bevaka att\r\narbetsmarknadslagstiftningen eller kommunala\r\nbeslut inte tillåts slå sönder lokala marknader.\r\nMedvetenheten om betydelsen av konkurrens och\r\nmarknad måste öka. Dessa i de flesta\r\nmarknadsekonomier centrala begrepp har inte\r\ndirekt lyfts fram i fokus under det långa\r\nsocialdemokratiska regeringsinnehavet i vårt land.\r\nFackliga förbud mot företag att ta vissa arbeten är\r\nlika fel som kommunala ingrepp i sortimentet.\r\nPlan- och bygglagen riskerar här att drabba\r\nkonsumenterna genom högre priser och sämre\r\nvaruutbud.</pre><pre>Den svällande offentliga tjänstesektorn har\r\nförsvagat konsumentens ställning. Tvist med\r\nmyndighet är ofta svårare än tvist med företag. Än\r\nvärre är det gentemot monopolföretag som\r\nomväxlande uppfattas som myndighet och företag,\r\nsom t.ex. televerket, posten eller TV-licensbolaget.\r\nDrabbas av bristen på alternativ gör även många\r\nkonsumenter av vård, barnomsorg och skola.</pre><pre>Innan ljus och luft släpps in på dessa områden i\r\nform av nya producenter, bör\r\nkonsumentinformationen inom den offentliga\r\nsektorn åtminstone kunna förbättras. Om\r\nmedvetandet hos konsumenterna stärks, förbättras\r\nändå utbudet något. Konsumentlagstiftningen bör\r\nsjälvfallet även omfatta den offentliga sektorn.\r\nProduktutbudet från sjukvården måste hålla för\r\nkvalitetskontroll likaväl som skolorna.\r\nProduktsäkerhet bör också gälla den offentliga\r\nsektorn. Välfärdens kvalitet avgörs bäst av de\r\nenskilda människornas erfarenheter.</pre><pre>Konsumentverkets verksamhet bör kunna\r\neffektiviseras genom att verksamheten ytterligare\r\ninriktas just på det arbete som visat sig ha särskilt\r\nstor betydelse för konsumenterna. Vi vill följa den\r\nnorska modellen och ge konsumentombudsmannen\r\nen självständigare ställning gentemot verket.\r\nMyndighetsuppgifterna vore här bra att särskilja.\r\nSannolikt kräver detta en översyn av 1986 års\r\nkonsumentpolistiska beslut. Detta kräver\r\ntilläggsdirektiv i anslagsframställningarna 1992/93\r\noch 1994/95.</pre><pre>I enlighet med vår uppfattning om ett nära samband\r\nmellan konkurrens- och konsumentpolitik, som för\r\növrigt synes delas även av EG, yrkar vi följdriktigt\r\npå en sammanslagning av konsumentverket och\r\nstatens pris- och konkurrensverk. Detta skulle\r\ngynna konsumenten genom att betydelsen av den\r\nfria konkurrensen ligger som grund för de\r\nkonsumentpolitiska besluten. Då kanske kritik\r\nsåsom den på grund av de avskaffade\r\nkonsumentgarantierna lättare kunde undvikas för\r\nframtiden. Vi vill därför ge tilläggsdirektiv till\r\nkonkurrenskommittén i detta syfte. Därmed ber jag\r\natt få yrka bifall till reservation 6.</pre><pre>En väl fungerande provningsverksamhet leder ofta\r\ntill bättre produkter på marknaden, vilket är ett\r\nstarkt konsumentintresse. Om den\r\nuppdragsfinansierade provningsverksamheten ger\r\nett överskott, skulle detta kunna byggas ut och\r\nanvändas för en utvidgning som möjliggör\r\nytterligare jämförande varuprovningar. Detta\r\nutvecklas närmare i reservation 14, till vilken jag\r\nyrkar bifall.</pre><pre>Konsumenttekniska nämnden har däremot inte\r\nlyckats övertyga oss om det angelägna i sin existens.\r\nInte minst mot bakgrund av dess brokiga\r\nsammansättning och än mer mot bakgrund av dess\r\nresultat är det vår uppfattning att verksamheten är\r\nsvår att motivera, i synnerhet i dessa statsfinansiellt\r\nkärva tider, varför vi föreslår att nämnden\r\nupplöses. Därmed yrkar jag bifall till reservation\r\n18.</pre><pre>Konsumentforskningen, som för knappt ett år\r\nsedan fick ytterligare 2 milj.kr. för grundläggande\r\noch tillämpad forskning, såsom det då hette, bör\r\nenligt vår uppfattning hellre handhas av ett\r\nforskningsråd än av ett verk. Verksamheten är till\r\nsin natur tvärvetenskaplig och bedrivs vid\r\nuniversitet och högskolor. Vi finner det\r\nhumanistiskt--vetenskapliga forskningsrådet mest\r\nlämpat att handha dessa medel. Rådet har stor\r\növerblick över forskningen på berörda områden\r\noch man har de bästa förutsättningarna att bedöma\r\natt resurserna används mest ändamålsenligt och att\r\nstimulera till att denna forskning verkligen blir\r\netablerad i forskningsvärlden. Bifall till reservation\r\n25.</pre><pre>Vi är kritiska mot miljöstyrelsens sammansättning,\r\neftersom forskningen inte är representerad i\r\nstyrelsen, där avgörande bedömningar görs och\r\nbeslut fattas. Att placera forskningens väsentliga\r\nerfarenheter, som är baserad på kunskap, i en\r\nreferensgrupp visar bara återigen alltför väl\r\nmajoritetens bristande respekt för betydelsen av\r\nfakta och kunskaper. En ändring bör snarast\r\nkomma till stånd. Bifall till reservation 26.</pre><pre>Att konsumentgarantierna nu har upphört inom\r\nflera branscher finner vi ur konsumentsynpunkt\r\nvara synnerligen beklagligt. Välviljan om\r\nkonsumenten får inte gå så långt att man kastar ut\r\nbarnet med badvattnet. Bevisbördan har nu flyttats\r\növer till konsumenten, vilket givetvis är en nackdel\r\nför konsumenten. Det förefaller som om syftet,\r\nvälviljan om konsumenten, knappast har uppnåtts.\r\nNu, tre månader efter konsumentköplagens\r\nikraftträdande, går det inte att helt bedöma\r\nkonsekvenserna av de slopade garantierna. Men\r\nkonsumentköplagens alltför skärpta bestämmelser\r\nom skadeståndsansvar måste leda till att\r\nutvecklingen följs mycket noga, och vi menar att\r\nom det skulle visa sig erforderligt för att skydda\r\nkonsumentens varugarantier bör regeringen\r\nåterkomma till riksdagen med förslag om lämplig\r\nlagändring mot bakgrund av erfarenheterna. Man\r\nbör samtidigt belysa de samhällsekonomiska\r\neffekterna av att garantierna nu ersätts av\r\ndomstolsprövning av felfrågan med beaktande av\r\nsamtliga omständigheter i det enskilda fallet som\r\nett led i en fri bevisvärdering. Gynnar denna\r\nresursanvändning verkligen konsumenten bäst?</pre><pre>Samtidigt aviserar majoriteten här ytterligare\r\nrättsosäkerhet genom att hävda att man avser att ta\r\nlätt på beviskraven -- en skrämmande inställning i\r\ndet som skall vara en rättsstat. Majoriteten har inte\r\nkunnat åstadkomma några egentliga motargument\r\nutan upprepar de moderata motionärernas\r\nyrkanden och går sedan på ett avslag. Sällan har\r\nmajoritetens ställningstagande såväl förtjänat att\r\nkommenteras med Goddag Yxskaft! Därmed ber\r\njag att få yrka bifall till reservation 29.</pre><pre>Ansvarsfulla, medvetna konsumenter gynnar hela\r\nkonsumentkollektivet. Konsumenterna bör göra\r\nsina avvägningar före köpet. Det underlättar för\r\nbåde köpare och säljare. För oss moderater är det\r\nen viktig grundprincip att avtal skall hållas. Denna\r\nprincip får inte luckras upp genom en oinskränkt\r\navbeställningsrätt. En sådan underlättar inte\r\nköpövervägandena -- den bara krånglar till\r\nbedömningen och höjer prisnivån. Vi menar därför\r\natt konsumentköplagens bestämmelser i dessa\r\navseenden går för långt och bör ses över. Vi håller\r\nfast vid huvudregeln i svensk rätt, nämligen\r\nlöftesprincipen, medan majoriteten i sitt försvar för\r\nbrottet mot denna rättsprincip helt frejdigt\r\nmeddelar att det inte är någonting nytt att bryta\r\nmot lagprinciper. Och tyvärr är man böjd att hålla\r\nmed om att så är förhållandet under den\r\nsocialdemokratiska regeringen.</pre><pre>Vi moderater har däremot en mer seriös och\r\nallvarlig inställning till lagstiftning, en inställning\r\nsom vi uppenbarligen delar med den\r\nrättsvetenskapliga expertisen, som instämmer i vår\r\nkritik av regeringsbrottet mot avtalsprincipen. Den\r\ninternationella påverkan kommer sannolikt att\r\ntvinga regeringen in på vår ur rättssynpunkt mycket\r\nrakare väg. Därmed ber jag att få yrka bifall till\r\nreservation 30. Till sist vill jag i korthet nämna hur\r\nviktigt det är att det i dessa frågor finns en EG-\r\nmedvetenhet, något som jag tidigare tagit upp t.ex.\r\ni samband med förslaget om produktansvar, som nu\r\nlär omarbetas för att bättre anpassas till EGs regler.\r\nDet är vi glada för.</pre><pre>Det är väsentligt att till svenska konsumenter\r\nsprida innehållet i det av riksdagen godkända\r\nbetänkandet 1990/91:UU8, som fastslår att\r\nSveriges ambitioner på konsumentområdet i stor\r\nutsträckning sammanfaller med EGs samt att det\r\ninte föreligger något hinder för Sverige att behålla\r\nsitt starka konsumentskydd vid närmare samarbete\r\nmed EG.</pre><pre>Argumentationen för reservationerna 15 och 16\r\nangående varudeklaration och produktinformation\r\nmed datateknik överlämnar jag till Ulla Orring från\r\nfolkpartiet liberalerna, som med engagemang\r\nbrukar argumentera i dessa frågor -- detta för att\r\ninte onödigtvis trötta kammaren med dubbel\r\nargumentering.</pre><pre>För att bespara ledamöterna litet tid har jag nöjt\r\nmig med att yrka bifall till vissa av våra\r\nreservationer. Icke desto mindre står vi moderater\r\nbakom alla reservationer i betänkandet där\r\nmoderaterna finns med.</pre><pre>Anf. 3 ULLA ORRING (fp):</pre><pre>Herr talman! Sällan har intresset för\r\nkonsumentpolitiken varit så aktuellt som under det\r\nsenaste året. Den debatt om de höga\r\nlivsmedelspriserna som startade i somras avlöstes\r\nvid jultiden av en debatt om den nya\r\nkonsumentköplagen och tolkningen av denna.\r\nBehöver konsumenten en ytterligare\r\ntrygghetsförsäkring och vart tog den gamla garantin\r\nvägen? Och nu rasar debatten för fullt om\r\nprismärkningen -- en fråga som vi i riksdagen\r\nsenare kommer att ta ställning till.</pre><pre>Det är bra att konsumentfrågorna kommer i fokus.\r\nDet är bra att vi konsumenter engagerar oss i\r\nvardagsfrågorna, som kort sagt handlar om det\r\ndagliga livet: att äta, att bo, att jobba -- men inte\r\nenbart att konsumera utan även att planera för en\r\nkommande dag och ge utrymme för andra\r\naktiviteter. Ju bättre planering, desto mer tid för ett\r\nbättre och rikare liv.</pre><pre>Så här beskrev skalden Bo Setterlind i dikten ''Vi''\r\nför några år sedan hur den svenska konsumenten\r\nbeter sig. Det ger oss en tankeställare:</pre><pre>Vi odlar inte kaffe,</pre><pre>ändå dricker vi kvalitetskaffe.</pre><pre>Vi har inga parfymplantager,</pre><pre>ändå omger vi oss med äkta parfymer.</pre><pre>Vi föder inte upp några lamadjur,</pre><pre>ändå sveper vi oss i lamaull.</pre><pre>Vi odlar inga apelsiner, oliver eller bananer.</pre><pre>Vi har inga silkesmaskodlingar,</pre><pre>ändå draperar vi oss i det finaste silke.</pre><pre>Vi har inga risfält,</pre><pre>ändå äter vi det bästa riset.</pre><pre>Vi har inga vingårdar,</pre><pre>ändå dricker vi vin.</pre><pre>Vi är svenskar.</pre><pre>Herr talman! Hur står det då till i Sverige?</pre><pre>I vårt svenska samhälle upplever vi nu en\r\nlågkonjunktur, som slår hårt mot de redan svaga\r\ngrupperna. Den svenska ekonomin har försämrats\r\ni snabb takt, och arbetslösheten stiger till nya\r\nrekordnivåer, ja, man får nästan gå tillbaka till\r\n1930-talet för att överträffa de arbetslöshetsnivåer\r\nsom AMS och andra varnar för -- uppemot 5 till\r\n6 %. Den enskilde konsumenten får nu vidkännas\r\nden ekonomiska stagnationen, en situation som\r\nkänns svår, allra helst som dagens konsumenter på\r\ndet hela taget enbart vuxit upp med ekonomisk\r\ntillväxt. Många unga människor har aldrig\r\nreflekterat över eller sparat för exempelvis en\r\narbetslöshet.</pre><pre>I ett svagt ekonomiskt läge blir det därför viktigare\r\nän någonsin att hushålla med våra resurser. Vi\r\nbehöver full valuta för våra pengar. Slit- och\r\nslängtiden är förbi.</pre><pre>Men vi behöver också konsumentregler som bidrar\r\ntill ett konsumentpolitiskt skyddsnät så att vi\r\nåstadkommer en balans mellan konsumentkrav och\r\nproduktion. Det är väl självklart att vi konsumenter\r\npå ett helt annat sätt än vad som hittills skett måste\r\nställa upp för aktiva miljöinsatser i vår närmiljö,\r\nsortera sopor, återvinna osv.</pre><pre>För liberaler är det självklart med en\r\nmarknadsekonomi där konsumenten gör\r\nsjälvständiga val mellan olika varor och tjänster.\r\nDet är själva grundpelaren för konsumentpolitiken\r\noch med fri konkurrens mellan varor och tjänster.\r\nMarknadsekonomin ger människor frihet att\r\nsjälvständigt fatta beslut om konsumtion, om\r\narbete och om sparande.</pre><pre>Tyvärr saknas valfrihet på den svenska marknaden.\r\nJag tänker på den offentliga marknaden där\r\nmonopolsituationen försvårar och utesluter\r\nvalfriheten för konsumenten.</pre><pre>Den svenska maktutredningen konstaterade också\r\natt konsumenten har betydligt sämre möjligheter\r\natt påverka inom offentlig marknad än inom den\r\nprivata. Ta t.ex. det senaste exemplet som är\r\npostens taxesättning för att vidarebefordra brev. 35\r\nkr kommer det att kosta konsumenten om man vill\r\nvara säker på att brevet skall nå adressaten nästa\r\ndag. Detta trots att postverket i dag uttryckligen\r\nlovar på landets samtliga brevlådor att breven till\r\nde uppräknade områdena skall nå adressaten nästa\r\ndag. Vad har det löftet varit värt? Postkontor dras\r\nin, porton höjs och konsumenten får betala utan\r\nprut -- valmöjlighet saknas, här råder monopol.</pre><pre>Dess värre syns inte heller 35-kronorsbrevet nå\r\nadressaten nästa dag efter vad som framkom i en\r\ntidningsnotis i dag.</pre><pre>För att stärka konsumentens ställning anser\r\nfolkpartiet liberalerna att det är nödvändigt att\r\nbryta de offentliga monopolen. Tjänster som vård,\r\nomsorg och utbildning bör finnas i såväl offentlig\r\nsom enskild regi. Det handlar om att bryta monopol\r\noch skapa mångfald och valfrihet.</pre><pre>Det är ett förlegat synsätt att offentligt finansierade\r\ntjänster måste vara offentligt producerade. De kan\r\nmycket väl utföras i enskild regi och därmed ge\r\nkonsumenten möjlighet att välja. Tyvärr har den\r\nsocialdemokratiska regeringen alltför länge\r\nstyvnackat hållit fast vid monopolen och inte\r\nförmått förnya den offentliga sektorn -- ett system\r\nsom både skadat samhället och konsumenten.</pre><pre>Til syvende og sidst är det konsumeten som genom\r\nsina köpbeslut styr produktionen. Om inte en vara\r\neller en tjänst efterfrågas, så läggs produktionen\r\nner. Så fungerar marknaden.</pre><pre>Men konsumenten måste också vara\r\nvälinformerad. Det är hundratusentals varor ute på\r\nmarknaden och det är en omöjlig uppgift för den\r\nenskilde att hålla sig à jour med utbudet av alla\r\nvaror och tjänster. Därför blir\r\nkonsumentrådgivningen så viktig och så nödvändig.\r\nDet kan gälla råd före inköp av en kapitalvara, men\r\ndet kan också handla om att få råd om\r\nhushållsekonomin, hjälp till att klaga osv.</pre><pre>På den nationella nivån finns bl.a.\r\nkonsumentverket som enligt sin instruktion har till\r\nuppgift att stödja hushållen i deras strävan att\r\neffektivt utnyttja sina resurser och att stärka\r\nkonsumenternas ställning på marknaden. Det gör\r\nman också på ett utmärkt sätt. Men behovet av\r\nkontakter från konsumenternas sida kanaliseras\r\noftare till den lokala rådgivningen. Så fungerar\r\nnärhetsbegreppet.</pre><pre>Konsumentverket i Stockholm drar upp\r\nriktlinjerna, utfärdar anvisningar, bevakar\r\nmarknaden i stort, men det är till den lokala\r\nkonsumentrådgivaren som konsumenten vänder\r\nsig. Under det senaste halvåret har det kommit\r\nalarmerande rapporter om nedläggning av den\r\nlokala konsumentrådgivningen. Vi håller på att\r\nvrida klockan tillbaka vad gäller\r\nkonsumentrådgivningen ute i landet när 20--30\r\nkommuner lägger ner sin verksamhet.</pre><pre>Konsumentarbetet synes nu tyvärr vara i en\r\nallvarlig situation i många kommuner, och detta i\r\nett läge där hushållen brottas med ekonomiska\r\nproblem. Vem skall t.ex. bistå konsumenten vid\r\nreklamationshanteringen? Skall alla ärenden gå till\r\nallmänna reklamationsnämnden i Stockholm? De\r\n50 milj.kr. som kommunerna satsar på\r\nkonsumentvägledning är enbart en liten del av\r\nkommunernas budget men ger i sin tur en god\r\nutdelning för konsumenterna.</pre><pre>Från folkpartiet liberalernas sida har vi framhållit\r\nvikten av att den kommunala vägledningen kan\r\nupprätthållas. Samhället måste ha råd att satsa på\r\nkonsumentarbetet -- det är insatser som ger ränta\r\nmed råge på insatt kapital.</pre><pre>För kommunerna är det en frivillig uppgift att\r\ninrätta konsumentvägledning. Regeringen måste\r\ndock gå i spetsen för den kommunala vägledningen\r\nom inte hela konsumenttarbetet skall raseras.\r\nAnnars får vi se en upprepning av historien om vad\r\nsom hände när den socialdemokratiska regeringen\r\nlade ned landets hemkonsulentverksamhet.</pre><pre>I dagarna har vi fått en proposition om den lokala\r\nkonsumentverksamheten med förslag om åtgärder\r\nför att stärka den. Vi välkomnar det initiativet.</pre><pre>Jag är glad att konsumentminister Margot\r\nWallström är här i dag och följer debatten om\r\nkonsumentfrågorna. Det ger en extra tyngd till\r\ndetta arbete som är mycket tungt och som i många\r\nfall inte tar upp den enskilde konsumentens\r\nsituation. Genom debatten i dag och i den\r\nproposition som kommer tror jag att vi kan få ett\r\nstöd för den lokala konsumentvägledningen.</pre><pre>I det betänkande som i dag behandlas om\r\nkonsumentpolitiken har folkpartiet liberalerna\r\nanfört ett antal reservationer. Jag vill särskilt\r\nuppehålla mig vid några.</pre><pre>Miljömedvetandet ökar hos konsumenterna\r\nalltmer och de flesta vill på olika sätt bidra till en\r\nbättre miljö genom att välja en så miljövänlig\r\nkonsumtion som möjligt. Miljöproblemen har\r\nonekligen många orsaker, men människors\r\nbeteende är ytterst den mest betydande faktorn.</pre><pre>Det har uppskattats att ca 30 % av nedsmutsningen\r\nav miljön härrör sig från ''privata beslut'' av\r\nenskilda individer och hushåll. Övrigt härrör sig till\r\nföretags- och organisationsverksamhet.</pre><pre>Konsumentens beslut och handling skapar alltså\r\nmiljöproblem som borde åtgärdas på olika sätt\r\nmycket mer än vad som sker i dag. Medlen är:\r\ninformation, attitydpåverkan, genomförande av\r\nbeslut osv. Det blir t.ex. konsumentens beslut att\r\nta på sig omaket att hantera avfallet, om man vill\r\nuppfylla sina långsiktiga värderingars krav om en\r\nbättre miljö.</pre><pre>Många beslut är sådana att de kräver att man\r\nhandlar konsekvent -- inte bara en gång, utan dag\r\nefter dag. Det kostar på att i ett eller annat\r\navseende avstå från det moderna samhällets\r\nbekvämligheter. Men det kan också vara så enkelt\r\nsom att använda mer miljövänligt tvättmedel, att\r\nslösa mindre med förpackningar osv.</pre><pre>Jag är medveten om att konsumentverket gör\r\nvärdefulla insatser på miljöområdet men det är\r\notillräckligt. Mina erfarenheter från studieresor till\r\nandra länder visar att miljöarbetet där har en\r\nmycket större dignitet. Ta t.ex. Västtyskland som\r\nhar hunnit betydligt längre med stortering av sopor.\r\nÄven för miljömärkning agerade man tidigt --\r\nredan på slutet av 1970-talet -- och nu har man\r\nutfärdat c:a 3 500 licenser inom 62 produktgrupper.</pre><pre>Miljömärkningen av produkter går tyvärr också i\r\nSverige alltför långsamt. Vi väntar på\r\nmiljömärkning av biltvättar, gräsklippare,\r\nlågspolande toaletter m.m. I Norge tar man\r\nexempelvis upp produkter som färg, lack och\r\nkopieringspapper.</pre><pre>Konsumentens positiva attityd måste tas till vara\r\nnu. Jag yrkar därför bifall till reservation 7 med\r\nsyftet att ge regeringen till känna behovet av ökade\r\ninsatser för miljövänlig konsumtion.</pre><pre>Konsumenternas köpkraft kommer att minska på\r\ngrund av landets ekonomiska problem. Många\r\nhushåll klarar redan i dag inte av sin ekonomi, och\r\ntill bilden hör att hushållens skuldsättning har ökat\r\nlavinartat under hela 1980-talet. Vi har i landet ca\r\n270 000 hushåll som inte klarar sin budget utan\r\nmåste få socialhjälp. Sedan 1982 har deras antal\r\nökat med 40 000 trots att vi haft en högkonjunktur.\r\nMånga unga hushåll fastnar i skuldfällan, som för\r\nmånga räcker i tiotals år.</pre><pre>Att hushållens ekonomi kommer att försämras med\r\nstigande arbetslöshet är alltför lätt att inse. För att\r\noffensivt kunna bemöta ett för hushållen prekärt\r\nläge krävs därför extra ordinära insatser, men även\r\nett mycket mer utbyggt hushållsrådgivningssystem\r\nmed kontakter till den kommunala rådgivningen.\r\nRådgivningen skall ju vara lättillgänglig. Detta är\r\nen rådgivning som ständigt måste upprepas och\r\nförnyas -- det kommer ju fram nya hushåll med nya\r\nproblem.</pre><pre>Budgetrådgivning innebär inte bara att hjälpa\r\nhushållet på kort sikt, utan också att åstadkomma\r\nen långsiktig lösning. Den försöksverksamhet som\r\nnu pågått i vissa kommuner har gett positiva\r\neffekter, men den är mycket sårbar och behöver\r\ndärför förstärkas.</pre><pre>Vi i folkpartiet liberalerna anser att regeringen bör\r\nmer uppmärksamma dessa frågor och, särskilt i\r\nsamband med konsumentverkets fördjupade\r\nanslagsframställning, lyfta fram dessa problem.</pre><pre>Jag yrkar inte i dag bifall till vår reservation,\r\neftersom denna fråga säkert kommer att diskuteras\r\nytterligare i den proposition som nu är framlagd och\r\nsom handlar om den kommunala\r\nkonsumentvägledningen.</pre><pre>För konsumenten förblir konsumentupplysning\r\nliksom varuprovningar, varudeklarationer och\r\nproduktinformation med datateknik viktiga\r\nhjälpmedel.</pre><pre>Som konsument har du inte själv möjlighet att\r\nprova alla varor men du är beroende av fakta innan\r\ndu köper in varan.</pre><pre>Konsumentverket utför i egen regi och efter eget\r\ninitiativ jämförande tester men i alltför begränsad\r\nomfattning, därför att provningsverksamheten\r\nkräver relativt stora ekonomiska resurser.</pre><pre>Testerna har stor genomslagskraft i och med att de\r\npubliceras i verkets egen tidning Råd och Rön efter\r\növerenskommelse med tillverkaren/beställaren. I\r\nprincip måste produkten få högsta betyg för att\r\nsäljas i Sverige. Om varan inte tillgodoser högt\r\nställda krav dras den bort från marknaden av\r\nförsäljaren. Vi konsumenter har stor nytta av\r\nprovningsverksamheten genom besparingar i form\r\nav både pengar och tid.</pre><pre>I samarbete med de nordiska länderna pågår också\r\nprovningsverksamhet. I en gemensam reservation\r\nfrån folkpartiet, moderaterna och centern begär vi\r\nnu att såväl konsumentverkets på eget initiativ\r\nutförda jämförande varuprovningar som den\r\nuppdragsfinansierade bör utvidgas. Det\r\nekonomiska överskottet från den\r\nuppdragsfinansierade skulle då kunna användas i\r\narbetet med de jämförande varuprovningarna.\r\nDetta är en verksamhet som måste byggas ut.</pre><pre>Jag yrkar bifall till reservation 14.</pre><pre>Ett annat gammalt önskemål som vi liberaler har\r\nfört fram gäller behovet av varudeklarationer. På\r\n1950-talet startade Varudeklarationsnämnden sin\r\nverksamhet som ideell förening. Då fanns ett drygt\r\nhundratal gällande varudeklarationer inom olika\r\nområden som livsmedel, heminredning, kläder\r\nm.m. Det var ett system som byggde på frivillighet\r\nfrån tillverkarsidan. Av skilda skäl upphörde\r\nsystemet i Sverige medan man både i Norge och\r\nDanmark bibehållit varudeklarationerna.\r\nVarudeklarationsnämnderna där samarbetar med\r\nbranschorganisationerna på frivillig väg, och\r\nkonsumenterna är nöjda. Man får sin vägledning\r\nvid köptillfället med VDN-märket.</pre><pre>I Sverige har möbelbranschen behållit VDN-\r\nmärkningen. Vi anser nu som tidigare att\r\nkonsumentverket bör ta erforderliga initiativ för att\r\nutveckla varudeklarationssystemet. Det räcker inte\r\nsom utskottet skriver att räkna med att verket självt\r\ntar erforderliga initiativ. Här behövs ett klart\r\nuttalande från riksdagen.</pre><pre>Jag yrkar bifall till reservation 15.</pre><pre>Ett annat hjälpmedel som gör att det mer\r\ntraditionsbundna köpmönstret kan förändras för\r\nkonsumenten utgör telekommunikationerna. Med\r\nmodern teknik t.ex. videotex och text-TV kan en\r\nmer breddad information lämnas till konsumenten.\r\nVaru- och tjänsteförteckningar och även annan\r\ninformation kan sättas samman i branschvisa\r\ndatabaser, som konsumenten själv kan ta del av på\r\nett mycket mer informativt sätt än med\r\nkonventionella medel.</pre><pre>I Frankrike finns t.ex. telefonkatalogen tillgänglig\r\npå dataskärm. Det pågår också en rad försök i\r\nVästerås, Göteborg och Ekerö.</pre><pre>Eftersom tiden går skall jag inte uppehålla mig mer\r\nkring denna reservation. Jag yrkar bifall till vår\r\nreservation som gäller videotex.</pre><pre>Till sist: Konsumentfrågorna blir mer och mer\r\ninternationella. Handeln över gränserna ökar. För\r\nfolkpartiet liberalernas del anser vi att EG-\r\nsamarbetet kommer att gynna konsumenterna. Vi\r\nkan inte enbart oroa oss för EG. Vi bör se\r\nmöjligheterna.</pre><pre>På samma sätt som EG blir ett socialpolitiskt\r\nkulturellt nätverk kommer också konsumenternas\r\ngemensamma intressen att bidra till en utvecklad\r\nmarknad och en konsumenternas nätverk.</pre><pre>För övrigt yrkar jag bifall till de reservationer som\r\nfolkpartiet finns med på. En del av dessa\r\nreservationer rör konsumentköplagen, som\r\nCharlotte Cederschiöld redan redovisat, som\r\nträdde i kraft så sent som i januari detta år.</pre><pre>Frågor som berör avbeställning och garantier finns\r\ni reservationerna 30 och 29. För den senare,\r\ngarantierna, anser vi det viktigt att regeringen noga\r\nföljer utvecklingen och återkommer med\r\nändringsförslag där så behövs.</pre><pre>För avbeställning vid konsumentköp kvarstår den\r\nkritik som vi redan i höstas riktade mot förslaget.</pre><pre>I detta anförande vill jag slutligen peka på att vi i\r\nett särskilt yttrande tagit upp myndighetsstrukturen\r\ninom både konsument- och företagarområdet. I\r\nden översyn som nu aviseras av regeringen i\r\nberörda myndigheter förutsätter vi att bl.a.\r\nkonsumentverket, statens pris- och\r\nkonkurrensverk och näringsfrihetsombudsmannen\r\nkommer att ingå i detta arbete.</pre><pre>Vi gör allt detta för konsumentens bästa.</pre><pre></pre><pre>Anf. 4 MARTIN OLSSON (c):</pre><pre>Herr talman! Konsumentpolitiken är en mycket\r\nviktig uppgift för samhället. Den skall bidra till att\r\nskapa förutsättningar för enskilda personer att\r\nmedvetet och effektivt kunna hushålla med\r\nresurserna och kritiskt kunna välja bland utbudet\r\nav varor och tjänster. Kunniga och medvetna\r\nkonsumenter kan därigenom i hög grad förbättra\r\nsin och sin familjs ekonomi genom ett rationellt\r\nutnyttjande av sina ekonomiska resurser. I tider\r\nsom nu av ekonomisk åtstramning och stor\r\nskattebelastning på nödvändighetsvaror som\r\nlivsmedel, boende och nödvändiga resor är det\r\nsärskilt viktigt att konsumenterna har\r\nförutsättningar att göra rationella avvägningar inför\r\ninköp.</pre><pre>Genom att ställa krav på produkter och\r\nproduktutbud påverkar medvetna konsumenter\r\näven tillverkare, producenter och importörer.\r\nKonsumenternas efterfrågan och krav betyder\r\nhärigenom mycket för satsning på forskning och\r\nproduktutveckling i riktning mot allt\r\nändamålsenligare produkter.</pre><pre>Konsumenterna kan t.ex. genom att efterfråga\r\nmiljövänligt tillverkade produkter i hög grad driva\r\npå utvecklingen mot miljövänligare\r\ntillverkningsmetoder och ur allmän hälsosynpunkt\r\nbättre produkter liksom varor och produkter som\r\nefter förbrukning medför så små miljöstörningar\r\nsom möjligt. Kunniga, upplysta och medvetna\r\nkonsumenter blir härigenom en viktig förutsättning\r\nockså för att vi skall anpassa det moderna\r\nkonsumtionssamhället till de förutsättningar som\r\nnaturen ger. Konsumentpolitiken blir på grund\r\nhärav en viktig del av miljöpolitiken.</pre><pre>För att konsumenterna genom medvetet handlande\r\nskall kunna påverka sin egen ekonomi,\r\nproduktutvecklingen och bidra till miljöpolitiska\r\nframsteg, fordras att alla får tillräcklig utbildning\r\noch information. Dessutom är det nödvändigt att\r\ndet finns regler om innehållsförteckning, uppgift\r\nom ursprungsland, miljöpåverkan och pris inkl.\r\njämförelsepris för att en konsument skall få\r\nerforderlig information för att kunna fatta\r\nrationella beslut vid inköp.</pre><pre>Mot bakgrund av dessa allmänna synpunkter vill\r\njag övergå till det föreliggande betänkandet. Där\r\nbehandlas några för konsumentpolitiken viktiga\r\nfrågor. Några andra, även de viktiga frågor,\r\nnämligen prisinformation och kommunernas\r\nkonsumentpolitiska verksamhet, kommer ju att\r\nbehandlas senare i vår, eftersom regeringen nyss\r\nhar avlämnat en proposition och en skrivelse om\r\ndessa båda spörsmål.</pre><pre>Herr talman! Jag vill något kommentera några av\r\nde många frågor som behandlas i detta betänkande,\r\noch då främst de reservationer som har föranletts\r\nav centermotioner.</pre><pre>I reservation 28 tar vi upp frågor om\r\nvarudeklarationer om miljöskadliga ämnen. Det\r\nfinns på marknaden för närvarande en stor mängd\r\nvaror som, trots att de kan misstänkas innehålla\r\nmiljöskadliga ämnen, inte är försedda med\r\nvarudeklaration. Det gäller t.ex. hushålls- och\r\nrengöringsartiklar samt kosmetika och andra\r\nliknande produkter som innehåller\r\nallergiframkallande ämnen eller ämnen som skadar\r\nmiljön. Det arbete som har bedrivits i många år av\r\nbl.a. kemikalieinspektionen i syfte att få till stånd\r\nen förbättrad information om miljö- och\r\nhälsofarliga ämnen har inte fått nämnvärd effekt i\r\nkonsumentledet.</pre><pre>Inom centern ser vi det som ett mycket angeläget\r\nkonsument- och miljöintresse att allmänheten\r\nsnarast möjligt får tillgång till varudeklarationer\r\ngällande nämnda produkter. Det bästa är om vi kan\r\nersätta farliga ämnen och ingredienser med\r\nmiljövänliga. Men till dess detta är möjligt är det ett\r\nkrav att varudeklarationer skall finnas till\r\nvägledning för oss alla som konsumenter, så att vi --\r\nom vi vill -- kan undvika att bidra till\r\nmiljöförstöring eller att riskera att drabbas av\r\nallergi.</pre><pre>Herr talman! Jag yrkar därför bifall till reservation\r\n28 med krav på ett tillkännagivande till regeringen.</pre><pre>Vid årsskiftet trädde den nya konsumentköplagen i\r\nkraft. I vår motion har vi tagit upp två frågor som\r\nhör samman med denna lag.</pre><pre>Den första frågan gäller det problem som uppstod\r\nefter årsskiftet på grund av att säljarna i stort sett\r\nupphörde med att ge garantier. Vi anser det vara\r\nbeklagligt ur konsumentsynpunkt om köparnas\r\nställning genom den nya lagen i praktiken\r\nförsvagas, trots att syftet var att stärka\r\nkonsumenternas ställning. Både i vår motion och i\r\nreservation 29 betonar vi vikten av att regeringen\r\nnoga följer utvecklingen och -- om det bedöms\r\nerforderligt -- återkommer till riksdagen med\r\nförslag till ändringar av konsumentköplagen i vad\r\ngäller det ekonomiska ansvaret för köpare och\r\nsäljare.</pre><pre>Den andra frågan, som gäller konsumentköplagen,\r\ndebatterade vi även i våras när lagen antogs. Det\r\ngäller den genom konsumentköplagen egentligen\r\nupphävda regeln att ''avtal skall hållas''. Vi\r\nvidhåller att det var olyckligt att man i\r\nkonsumentköplagen gjorde ett så allvarligt avsteg\r\nfrån en i vårt land traditionell grundprincip. Det\r\nfordras enligt vår mening mycket starka skäl för att\r\nfrångå en sådan princip. Vi har inte funnit att\r\nsådana skäl föreligger. Den oinskränkta\r\navbeställningsrätt som infördes kan leda dels till att\r\nenskilda i egenskap av konsumenter inte gör\r\ntillräckligt nogranna överväganden innan avtal\r\ningås, dels till att respekten för ingångna avtal\r\nstarkt reduceras. Det blir en icke önskvärd\r\nrättsutveckling. För främst mindre näringsidkare\r\nkan den generella avbeställningsrätten vålla\r\nproblem. Vid en samlad bedömning kan vi inte\r\nfinna att det är ett konsumentintresse att man\r\nslipper respektera ingångna avtal.</pre><pre>Herr talman! Jag yrkar bifall till reservation 30,\r\nsom är grundad på vår motion och på andra\r\nmotioner. Vi kräver återinförande av\r\ngrundprincipen att avtal skall hållas. Speciella skäl\r\nskall föreligga för att man som köpare skall kunna\r\nundantas från regeln. Vi har angivit sådana skäl\r\ntidigare. Det kan exempelvis gälla dödsfall inom\r\nfamiljen, skilsmässa, arbetslöshet och sjukdom,\r\nsom avsevärt kan ha ändrat förutsättningarna för\r\nkonsumenten efter undertecknandet av avtalet.</pre><pre>Herr talman! Jag vill i korthet beröra övriga frågor\r\ni betänkandet. Det kan nämnas att centern står\r\nbakom reservationer om konsumentverkets\r\nvaruprovningsverksamhet, standardiserad\r\nvaruinformation och produktinformation med\r\ndatateknik. Dessutom deltar centern liksom\r\ntidigare i reservationer med krav på att den\r\nkonsumenttekniska nämnden bör avvecklas, att\r\nmedel för konsumentforskning bör disponeras av\r\nHumanistiskt- samhällsvetenskapliga\r\nforskningsrådet samt att forskningsintressena skall\r\nvara representerade i miljömärkningsstyrelsen.</pre><pre>Till slut vill jag, herr talman, påpeka att det från\r\nkonsumentpolitisk synpunkt är väsentligt att\r\nsamhället utformas så, att det ger goda\r\nförutsättningar för den enskilde i egenskap av\r\nkonsument. Centerpartiet arbetar för ett\r\ndecentraliserat samhälle med rättvis fördelning av\r\nresurserna både mellan olika grupper och mellan\r\nolika delar av landet. Därmed sprids service, som\r\när nödvändig inte minst från konsumentsynpunkt.\r\nEn i vidaste mening positiv konsumentpolitik\r\nfrämjas enligt vår mening bäst i ett decentraliserat\r\nsamhälle med marknadsekonomiskt system och\r\nmed olika typer av företag som konkurrerar på lika\r\nvillkor och som genom lagstiftning verkar inom\r\nramen för sociala, miljömässiga och\r\nregionalpolitiska hänsynstaganden.</pre><pre>Anf. 5 ELISABETH PERSSON (v):</pre><pre>Herr talman! Vi har nu att bl.a. besluta om\r\nanslaget till konsumentverket och inriktningen av\r\nverkets arbete. Tidigare riksdagsbeslut har slagit\r\nfast att målet för konsumentpolitiken skall vara att\r\nstödja hushållen i deras strävan att effektivt\r\nutnyttja sina resurser samt att stärka\r\nkonsumenternas ställning på marknaden.</pre><pre>Viktiga utvecklingslinjer som har utpekats är bl.a.\r\natt den lokala verksamheten skall ha hög prioritet.\r\nKonsumentpolitisk verksamhet skall finnas i alla\r\nkommuner. De lokala konsumentmyndigheternas\r\narbetsuppgifter och myndigheternas samarbete\r\nmed andra intressenter skall ha stor omfattning,\r\noch särskilt utsatta grupper skall stödjas. Forskning\r\nom konsumenternas förhållanden skall ha hög\r\nprioritet.</pre><pre>Herr talman! Vi har just i dagarna fått i våra\r\nhänder en regeringsskrivelse om den lokala\r\nkonsumentverksamheten, och eftersom vi alltså\r\nkommer att debattera just denna viktiga del senare\r\nverkar det kanske onödigt att inleda med att\r\npåminna om inriktningen av det\r\nkonsumentpolitiska arbetet, men enligt min\r\nmening är det faktiskt inte så. Olika\r\nkonsumentpolitiska frågor hänger samman som en\r\nkedja. Brister en länk, eller saknas några länkar, är\r\ndet inte längre en kedja utan smådelar som var för\r\nsig inte är till så stor nytta. Anslaget till det statliga\r\nkonsumentverket -- som är en viktig länk i den\r\nkonsumentpolitiska kedjan -- är alltså avhängigt av\r\natt andra delar eller länkar fungerar.</pre><pre>Nu har vi tyvärr ingen fungerande nyttig och\r\nanvändbar kedja. En bit, konsumentverket, får\r\ndrygt 75,5 miljoner i anslag och fungerar hyggligt,\r\nandra länkar saknas eller är alltför svaga. Till de\r\nsenare hör den lokala konsumentverksamheten --\r\nsom vi alltså återkommer till -- en annan är\r\nkonsumentforskningen. Ytterligare en är stödet till\r\noberoende konsumentrörelser. Prismärkning och\r\ndärmed sammanhängande frågor är också\r\nangelägna konsumentfrågor, som ingår i den här\r\nkedjan, men även dessa kommer vi att behandla\r\nsenare, varför jag inte skall ta upp dem här.</pre><pre>Herr talman! Riksdagens sex partier har -- för att\r\nanvända ett s.k. understatement -- en något\r\ndifferentierad syn på vad konsumentpolitik innebär\r\ni allmänhet och vad konsumentverket skall syssla\r\nmed i synnerhet.</pre><pre>Miljöpartiet har dels synpunkter på\r\ntjänstefördelningen vid verket, dels uppfattningen\r\natt verket bör bli bättre på marknadsföring.\r\nMiljöpartiet vill också ha tio miljoner extra för att\r\nutbilda konsumentrådgivare i kommunerna.</pre><pre>Jag tycker faktiskt inte att det är riksdagens uppgift\r\natt gå in och peta i olika verks tjänstefördelning.\r\nAtt vänsterpartiet står bakom avstyrkandet av den\r\nmotion där detta föreslås har ingenting med det\r\nstatsfinansiella läget att göra -- utskottsmajoriteten\r\nskriver faktiskt så i betänkandet. Saken är enligt\r\nmin mening av rent principiell betydelse. Vi,\r\nriksdagen, skall anvisa mål och inriktning för\r\nkonsumentpolitiken och tilldela resurser för att\r\nmålen skall kunna uppnås, inte detaljstyra\r\ntjänstefördelningar. Sådant måste vi med\r\nförtroende överlämna till konsumentverket självt. I\r\nandra sammanhang kommer andra verk i fråga.\r\nVad konsumentverkets utbildning av\r\nkonsumentvägledare beträffar menar jag att tio\r\nmiljoner nog är att ta i litet grand med tanke på att\r\nhela budgeten uppgår till 75 milj.kr. Det stora\r\nproblemet är att det inte finns konsumentvägledare\r\natt utbilda, inte att konsumentverkets utbildning i\r\noch för sig inte har fått tillräckliga resurser eller inte\r\när tillräckligt bra.</pre><pre>En socialdemokratisk motion tar däremot upp\r\nvänsterpartiets gamla resonemang om det skeva\r\nförhållandet mellan näringslivets satsningar på\r\nreklam och marknadsföring och satsningarna på\r\nkonsumentupplysning och konsumentforskning.\r\nFrågan om hur en ökning av reklamskatten kunde\r\nutformas och hur medlen lämpligen kunde\r\nanvändas för konsumentupplysning och\r\nkonsumentforskning bör, föreslås det i motionen,\r\növervägas i lämplig form. De här motionärerna ser\r\nvilket underläge konsumentfrågorna befinner sig i,\r\noch jag anser att deras hovsamma yrkande borde\r\nvinna gehör, inte bara från oss i vänsterpartiet och\r\nfrån miljöpartiet, som står bakom vår motion, utan\r\nockså i deras eget led. Men återigen för\r\nutskottsmajoriteten -- och därmed deras egna\r\npartikamrater -- ett märkligt resonemang för att\r\navslå motionen. Visserligen delar man\r\nmotionärernas uppfattning i fråga om behovet av\r\nen förstärkt konsumentupplysning och\r\nkonsumentforskning, men för 6 år sedan tog\r\nskatteutskottet avstånd från att pengar som kommit\r\nin till statskassan från reklamskatt skulle användas\r\nför utbyggnad av den kommunala\r\nkonsumentvägledningen och till allmänna\r\nreklamationsnämndens verksamhet. Nog kunde\r\nman väl åtminstone bemödat sig om att komma\r\nmed litet egna eller nya argument för detta avslag.\r\nÄnnu hellre kunde man naturligtvis bifallit\r\nmotionen, eftersom man delar motionärernas\r\nuppfattning om behovet av konsumentforskning\r\noch konsumentvägledning. Förhållandena har\r\nfaktiskt ändrat sig en hel del sedan 1986.</pre><pre>Herr talman! Jag yrkar bifall till reservation 4 och\r\ndärmed till motion L718.</pre><pre>Moderaterna vill också nu ändra på\r\nkonsumentverkets arbetsuppgifter. Förra året ville\r\nde att konsumentverket skulle koncentrera sig på\r\nsäkerhetsfrågor, produktkontrolltester och EG-\r\nstandarder. Det innebar att de bl.a. ville få bort\r\nkonsumentverkets uppgift att uppmärksamma\r\nkonsumentgrupper som ekonomiskt, socialt eller\r\nutbildningsmässigt är svaga. De ville ta bort\r\nkonsumentverkets uppgift att övervaka\r\nmarknadens utbud samt näringsidkarnas\r\nmarknadsföring och säljvillkor, för att ta några\r\nexempel.</pre><pre>I år uttrycker man sig på så sätt, att man vill renodla\r\nkonsumentverkets uppgifter. I stort sett betyder det\r\natt man vill inskränka konsumentverkets\r\nverksamhet till att omfatta den\r\nuppdragsfinansierade provningsverksamheten. Till\r\nråga på allt vill man slå ihop konsumentverket och\r\nSPK. Moderaterna är vidare det enda parti som inte\r\nanser att det finns behov av förstärkt\r\nkonsumentupplysning och konsumentforskning.\r\nSom väl är står moderaterna helt ensamma om\r\nåsikterna att rasera den konsumentverksamhet som\r\nkonsumentverket bedriver. Egentligen borde man\r\nkanske förbigå detta med tysthet. Men jag anser\r\nändå att det är viktigt att visa fram vilken negativ\r\ninställning till konsumentfrågor som finns här i\r\nriksdagen, representerad av moderata\r\nsamlingspartiet, och vilka intressen som\r\nmoderaterna representerar. Inte är det de\r\nresursfattiga eller svaga konsumentgrupperna. Nej,\r\ni det här frågorna företräder moderaterna ensidigt\r\nden part på marknaden som satsar över 30\r\nmiljarder kronor varje år för att få sina varor sålda\r\ntill varje pris.</pre><pre>Till råga på allt, herr talman, går Charlotte\r\nCederschiöld så långt i sin aningslöshet att hon för\r\nbara en halvtimme sedan i talarstolen påstod att\r\nreklam skulle bidra till lägre priser. Man behöver\r\ninte ha särskilt djupa kunskaper i företagsekonomi\r\nför att ta sig för pannan inför ett sådant huvudlöst\r\nuttalande. I ett annat sammanhang säger hon att\r\nmajoriteten har bristande respekt för fakta och\r\nkunskaper. Det gällde forskningsrepresentation i\r\nmiljömärkningsnämnden. Jag vill faktiskt efterlysa\r\nlitet mer respekt för fakta och kunskaper innan man\r\nsäger något sådant.</pre><pre>I betänkandet talas det i olika sammanhang om\r\nforskning i samband med konsumentfrågor.\r\nFolkpartiet motionerar om att\r\nmiljömärkningsstyrelsen bör tillföras\r\nforskningskompetens, för att ta ett exempel, och\r\nmoderaterna vill att humanistisk-\r\nsamhällsvetenskapliga forskningsrådet skall\r\nfördela de 2 miljoner som föreslås för\r\nkonsumentforskning. Vi i vänsterpartiet anser att\r\ndet är mycket viktigt med förbättrad\r\nkonsumentforskning. Vi anser inte att den\r\nsektorsforskning som i dag bedrivs fyller kraven\r\noch behovet av forskning inom området. Man kan\r\nlungt säga att konsumentforskningen måste få\r\nhögre status, samlas ihop under högskolans tak och\r\nfå mer resurser. Vi anser att det bör skapas en ny\r\ntemainstitution, gärna kallad Temakonsument,\r\nsom kan samla alla de olika vetenskapliga aspekter\r\nsom bör läggas på konsumentforskning. Detta\r\nforskningsfält är osedvanligt brett och omfattar\r\nämnen som ekonomi, beteendevetenskap, teknik,\r\njuridik och samhällsvetenskap. Därför lämpar det\r\nsig väl för temaforskning.</pre><pre>Jag sade att jag inte tänkte ta upp den lokala\r\nkonsumentverksamheten. Men jag vill ändå notera\r\natt folkpartiet och Ulla Orring i närmast lyriska\r\nordalag tar upp den lokala\r\nkonsumentvägledningen. Det gläder mig. Jag hade\r\ninte kunnat formulera det bättre själv, trots att vi\r\nhar drivit denna fråga under många år. Det gläder\r\nmig och det gläder oss i vänsterpartiet. Jag kommer\r\natt minnas vartenda ord och jag kommer att\r\npåminna om den positiva inställning som\r\nfolkpartiet ger uttryck för när frågan nästa gång\r\nkommer upp som eget ärende. Vi räknar då med\r\nfolkpartiets fulla stöd för våra reella och konkreta\r\nförslag till åtgärder för stöd och utveckling för den\r\nlokala konsumentverksamheten.</pre><pre>Några ord om märkning av produkter.\r\nVänsterpartiet tycker att det är bra att det börjar\r\nbyggas upp ett system för miljömärkning av\r\nprodukter inom ramen för SIS certifieringssystem.\r\nVi är positiva till all ärlig och lättförståelig\r\ninformation till konsumenterna om vad varorna\r\ninnehåller.</pre><pre>Vi tycker att det är bra att kemikalieinspektionen\r\nhar startat ett särskilt arbete för att ta fram ett\r\nsystem för märkning av miljöfarliga kemikalier.\r\nMen ack, vad långsamt det går och vad svårt det är\r\natt märka några effekter av kemikalieinspektionens\r\narbete ute i konsumentledet. Åtminstone så\r\nvardagliga varor som hushålls- och\r\nrengöringsartiklar tycker vi borde kunna prioriteras\r\nnär det gäller upplysning om allergi- och\r\nmiljörisker. Det är klart otillfredsställande att det\r\ninte finns tvingande regler om uppgifter om\r\nallergirisker för kosmetika och hygienartiklar.\r\nVänsterpartiet står bakom reservation 28 om\r\nvarudeklarationer om miljöskadliga ämnen.</pre><pre>Slutligen, herr talman, vill jag säga några ord om\r\nstödet till oberoende konsumentorganisationer.\r\nVänsterpartiet menar att det föreslagna anslaget till\r\nde fria konsumentorganisationerna är otillräckligt,\r\ninte minst med tanke på det stora intresse som\r\nbörjar växa fram för konsumentfrågor,\r\nlivsmedelspriser och matkvalitet. Ett ökat stöd\r\nskulle göra det möjligt att fånga upp väsentliga\r\nkonsumentspörsmål på ett mer påtagligt sätt direkt\r\nute hos konsumenterna. Ett ökat stöd till ideella\r\nkonsumentrörelser står inte i någon som helst\r\nmotsättning till kravet på utökad lokal\r\nkonsumentverksamhet, utan skall ses som ett\r\nvärdefullt komplement till den verksamheten.\r\nUtomlands är dessutom nästan all\r\nkonsumentverksamhet uppbyggd på ideell basis.\r\nSamarbete mellan den svenska konsumentrörelsen\r\noch konsumentorganisationerna i andra länder blir\r\ni takt med vår ökade internationella handel med\r\nlivsmedel och andra nödvändiga varor allt\r\nviktigare. Vi föreslår att anslaget höjs från 2 till 5\r\nmilj.kr. fr.o.m. budgetåret 1991/92. Vi har tyvärr\r\ninte utskottsmajoriteten med oss i detta yrkande.\r\nUtskottsmajoriteten hänvisar även här till det\r\nstatsfinansiella läget. Jag undrar, inom parentes\r\nsagt, om det finns något annat utskottsbetänkande\r\nsom så formligen genomsyras av bekymmer om det\r\nstatsfinansiella läget som det betänkande vi\r\nbehandlar nu och som berör konsumentfrågor.\r\nUtskottet avstyrker motionerna om ökat stöd till\r\nideella konsumentorganisationer.</pre><pre>Herr talman! Jag yrkar bifall till reservation 22, i\r\nfast förvissning om att landet därmed inte går mot\r\nen finansiell eller ekonomisk undergång.</pre><pre>Anf. 6 CHARLOTTE CEDERSCHIÖLD (m)\r\nreplik:</pre><pre>Herr talman! Jag vill först påpeka att om man\r\nvägrar representation för forskningen visar det inte\r\ndirekt respekt för fakta och kunskaper. Problemet i\r\nden här kammaren är inte att få fram fler\r\njultomtepolitiker. Problemet är att de som står upp\r\nför konkurrensen har varit litet illa och svagt\r\nföreträdda här. Det visar också det resonemang\r\nsom Elisabeth Persson för. Det visar att hon just\r\ninte för står marknadens principer. Reklamen\r\nbreddar marknaden, den ger en större marknad.\r\nDet sänker styckekostnaden. Det är inte alls så att\r\nreklamen måste göra varan dyrare, som vänstern\r\nalltid tycks tro.</pre><pre>Man kan för att sammanfatta kritiken säga att de\r\nekonomiska problem som vi har i landet och den\r\nekonomiska stagnation vi har inte är frikopplade\r\nfrån politiken, vilket vänsterpartier har en tendens\r\natt tro. Därför är det för oss nödvändigt att få fram\r\nen politik som skapar största möjliga effektivitet,\r\ndär man får ut så mycket som möjligt för varje\r\nkrona. Det borde även Elisabeth Persson inse.</pre><pre>Jag vill justera mitt yrkande, så att vi kan spara litet\r\ntid vid voteringen. Jag nöjer mig med att yrka bifall\r\ntill reservationerna 6, 29 och 30.</pre><pre>Anf. 7 ULLA ORRING (fp) replik:</pre><pre>Herr talman! Jag förstår inte vilken värld Elisabeth\r\nPersson lever i. Hon har ju inte upplevt och hon\r\nkänner heller inte till att vi i det här landet för\r\nnärvarande har en stor ekonomisk kris och att\r\nhushållen också står inför stora ekonomiska\r\npåfrestningar i och med den arbetslöshet som vi\r\nhar. I morse intervjuades i radion en\r\narbetsförmedlare i Malå, som talade om att man\r\ndär redan nu har 4 % arbetslöshet. Mot den\r\nbakgrunden tycker jag att det är bra att\r\nkommunerna, staten och hushållen lär sig att\r\nhushålla.</pre><pre>Jag vill här i min replik också beröra det uttalande\r\nsom har gjorts om konsumentforskningen. Jag tror\r\ninte att man skall öronmärka medel för särskild\r\nforskning för konsumenterna. Den forskningen\r\nskall i stället finnas breddad inom olika\r\ninstitutioner. Vi säger i vår reservation i detta\r\nsammanhang att vi tycker att forskning för\r\nkonsumenterna bör ligga inom det humanistisk-\r\nsamhällsvetenskapliga forskningsrådets\r\nansvarsområde. Vi tror alltså att det är lämpligast\r\natt ha det så.</pre><pre>Det är min förhoppning av vi skall kunna\r\nuppmuntra till ytterligare forskning inom\r\nkonsumentområdet.</pre><pre>Också då det gäller komunerna och\r\nkonsumentvägledningen tror jag att Elisabeth\r\nPersson har varit sovande. Under de 25 år som jag\r\nhar jobbat med konsumentpolitik och\r\nkonsumentfrågor har jag alltid talat för den lokala\r\nkonsumentvägledningen. Jag håller med om att jag\r\när lyrisk på den punkten, Elisabeth Persson! Den\r\nlokala konsumentvägledningen är oerhört viktig.\r\nOm lokal konsumentvägledning saknas, blir lagar\r\noch regler betydelselösa. Det viktiga är att\r\nkonsumenterna på det lokala planet kan få sin\r\nrådgivning. Jag kommer att jobba för att detta skall\r\nvara möjligt.</pre><pre>I det konsumentpolitiska program som vi i\r\nfolkpartiet antog på vårt landsmöte i höstas säger vi\r\natt det bör finnas en lokal konsumentvägledning.</pre><pre>Till sist en korrigering och ett förtydligande\r\nbeträffande mina ställningstaganden avseende de\r\nreservationer som är fogade till betänkandet --\r\ndetta med tanke på att voteringsförfarandet skall\r\nförenklas. Självfallet gäller våra ställningstaganden\r\nsom återfinns i reservationerna i betänkandet. Men\r\njag nöjer mig nu med att yrka bifall till\r\nreservationerna 7 och 15.</pre><pre>Anf. 8 ELISABETH PERSSON (v) replik.</pre><pre>Herr talman! Reklamen bidrar till att\r\nstyckekostnaden kan sänkas, säger Charlotte\r\nCederschiöld. Jag reagerar mot detta påstående.\r\nMen jag håller med om att det finns åtminstone ett\r\nexempel på att mer reklam gör att styckekostnaden\r\nkan sänkas. Jag tänker då på direktreklam tryckt på\r\npapper. Det är klart att styckekostnaden för varje\r\nenskilt reklamblad påverkas av upplagans storlek.\r\nMen jag tror faktiskt inte att det är det som\r\nCharlotte Cederschiöld försöker säga. Jag vill ha\r\nbevis här för att bli övertygad. Jag tycker att det\r\nsom Charlotte Cederschiöld här har hävt ur sig är\r\ntypiska moderatargument. Det finns ingenting som\r\nvare sig visar eller bevisar att det skulle förhålla sig\r\npå det sätt som Charlotte Cederschiöld säger.</pre><pre>Själv är jag sedan födseln förtrogen med det\r\nprivata näringslivet. Visserligen rörde det sig om en\r\nverksamhet i mycket liten skala. Mina föräldrar\r\nhade nämligen en affär för sängkläder. Deras\r\nreklam för varorna -- när de hade råd att satsa på\r\nannonsering -- innebar dock inte att priset på de\r\ntäcken eller kuddar som såldes kunde sänkas. På\r\nsikt blev det naturligtvis en fördyring vad gäller de\r\nenskilda varorna. Mina föräldrar måste ju få in vad\r\nde hade satsat. Alternativet var att det blev en\r\nförlust. Även detta exempel på en liten verksamhet\r\nvisar alltså hur det i realiteten förhåller sig.</pre><pre>Ulla Orring säger att det med hänsyn till den\r\nökande arbetslösheten skulle finnas anledning att\r\navslå förslag om resurser till den ideella\r\nkonsumentverksamheten. Jag förstår inte riktigt\r\nresonemanget. När man skall lära sig att hushålla är\r\ndet ju viktigt att det finns en bra och aktiv\r\nkonsumentverksamhet. Det gäller alldeles särskilt\r\nnär man går in i en lågkonjunktur. I initialskedet är\r\ndet nog väl satsade pengar om ytterligare någon\r\nmiljon kunde anslås för detta ändamål.</pre><pre>Så något om den lokala konsumentverksamheten\r\noch folkpartiets inställning i det avseendet. Jag\r\nförsökte uttrycka min beundran för Ulla Orrings\r\nargumentation när det gäller den lokala\r\nkonsumentverksamheten. Jag menar faktiskt allvar\r\nnär jag säger att jag själv inte hade kunnat uttrycka\r\nmig bättre än vad Ulla Orring gjorde. Det är\r\nmycket glädjande att vi står på samma sida när det\r\ngäller den här verksamheten. Jag hoppas att det\r\nkommer att ge utslag när vi senare återkommer till\r\nfrågan. Jag har ingenting emot att vända och säga\r\natt vi ställer oss bakom folkpartiets, som jag\r\nhoppas, radikala krav när det gäller utvecklingen\r\npå den framtida lokala konsumentverksamhetens\r\nområde.</pre><pre>Anf. 9 CHARLOTTE CEDERSCHIÖLD (m)\r\nreplik:</pre><pre>Herr talman! Elisabeth Persson tycks lida av\r\nfördomar när det gäller moderaterna. Jag menade\r\njust vad jag sade, ingenting annat.</pre><pre>Men varför deltar ni inte i stället i vår kamp för att\r\nkringgärda reklamen? Ingen vill ju förbjuda\r\nreklamen. Den finns alltså kvar. Men vi vill\r\nkringgärda den, så att den inte får negativa effekter.\r\nEn viktig del är grupptalan -- en fråga som vi har\r\ndrivit och som regeringen nu tydligen också fastnat\r\nför.</pre><pre>Bara ett exempel på hur detta med bristande\r\nkonkurrens har fallit ut. SPK, statens pris- och\r\nkonkurrensverk, har undersökt förhållandena vad\r\ngäller monopol och konkurrens inom olika\r\nbranscher. Inom 40 branscher kan vad som kallas\r\nfåtalsdominans konstateras. Man hävdar alltså att\r\ndet inte är fråga om någon effektiv\r\nmarknadsekonomi i Sverige, inte ens på den privata\r\nsidan -- hur det ser ut på tjänstesidan skall vi bara\r\ninte tala om! Förståelsen för konkurrensen har varit\r\nmycket dålig. När konsumentverket kom till\r\nformulerade sig majoriteten så här: Vid\r\nbedömningen av hushållens behov kan man i\r\nkonsumentverkets arbete inte i någon avgörande\r\ngrad bygga på konsumenternas anspråk. Behoven\r\nmåste här som i annat samhällsarbete formuleras\r\nmed utgångspunkt från samhällets ambitioner om\r\nindividernas välbefinnande.</pre><pre>Det är den typen av utgångspunkter som vi inte har\r\nnågon tilltro till. Dessutom finns det i\r\nsocialdemokraternas 90-talsprogram sid 169 en\r\npassus om att politikerna även fortsättningsvis skall\r\nbestämma produktionen. Vi vill alltså ha en\r\nvridning här. Vi vill åstadkomma en större\r\nförståelse för konkurrensen.</pre><pre>Anf. 10 ULLA ORRING (fp) replik:</pre><pre>Herr talman! Beträffande stödet till de frivilliga\r\norganisationerna innebär Elisabeth Perssons\r\nresonemang 5 miljoner mera än vad vi andra talar\r\nom. Men de frivilliga organisationerna får ju stöd i\r\noch med anslaget till konsumentverket. Hela tiden\r\nhar jag i mitt arbete, och det gäller då också\r\nkonsumentpolitiken, velat uppmuntra till fler\r\nfrivilliga konsumentorganisationer. Det är svagt att\r\ndet i Sverige inte har funnits tillräckligt många\r\nfrivilliga organisationer som har arbetat med dessa\r\nfrågor. Den här modellen finns i andra länder och\r\när där väl utvecklad. Därmed engagerar sig också\r\nkonsumenterna på ett helt annat sätt än som blir\r\nfallet med ett statligt verk.</pre><pre>Den kommunala verksamheten är en frivillig\r\nverksamhet, och det skall också vara en sådan från\r\nkommunernas sida. Vad vi i folkpartiet liberalerna\r\nvill understryka är detta med hur man skall jobba\r\noch hur man från konsumentverkets sida skall\r\nknyta bättre kontakter med de lokala\r\nkonsumentnämnderna. Den frågan återkommer vi\r\ntill senare i samband med behandlingen här i\r\nkammaren av det förslag som nyligen har lagts fram\r\noch som handlar om den kommunala\r\nkonsumentvägledningen. Jag tycker att vi måste\r\nlyfta fram frågan om den lokala\r\nkonsumentverksamheten. Men det är ett frivilligt\r\nåtagande från kommunerna sida, och skall så förbli.\r\nDet är kommunmedborgarna som med sina\r\ninsatser skall stötta och skjuta på här, så att vi får\r\nen lokal konsumentnämnd.</pre><pre>Anf. 11 ELISABETH PERSSON (v) replik:</pre><pre>Herr talman! Jag noterar med tillfredsställelse att\r\nCharlotte Cederschiöld nu backar vad gäller\r\nhennes värsta uttalanden om t.ex. reklamen.</pre><pre>Sedan bara en liten korrigering, Ulla Orring! Tack\r\nvare oss i vänsterpartiet fick de oberoende\r\nkonsumentorganisationerna förra året 2 miljoner.\r\nVi vill nu plussa på med 3 miljoner, så att det alltså\r\nblir 5 miljoner. Vi begär således inte ytterligare 5\r\nmiljoner. I och för sig är det en bagatell i\r\nsammanhanget. Men det är i varje fall så det\r\nförhåller sig.</pre><pre>Tredje vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre></pre><pre>Anf. 12 ELISABET FRANZÉN (mp):</pre><pre>Herr talman! Det var efter andra världskriget som\r\nden materiella välfärden blev ett uttalat och\r\nsjälvständigt mål i samhället. Victor Lebow, en\r\namerikansk företagsanalytiker, konstaterade redan\r\ndå: ''Vår enormt produktiva ekonomi kräver att vi\r\ngör konsumtion till vårt sätt att leva, att vi\r\nförvandlar köpandet och förbrukningen av varor\r\ntill ritualer, att vi söker vår andliga tillfredsställelse\r\ni konsumtion. Vi behöver i allt större utsträckning\r\nskaffa oss saker som konsumeras, bränns upp, slits\r\nut, för att köpas på nytt och sedan återigen kastas.''</pre><pre>På den vägen är det. Västerlandet -- ja, hela\r\nvärlden -- har sedan dess gjort sitt bästa för att följa\r\nLebows anvisningar. Konsumtionsnivån har\r\nständigt stigit, ändliga resurser förbrukats,\r\nsopbergen växt, utsläpp och avgaser anhopats till\r\nden grad att planetens överlevnad är hotad.\r\nVälfärden har blivit den globala ofärden.</pre><pre>Det är ett perspektiv som vi bör ha i sinnet inför alla\r\ni beslut i riksdagen, även när vi diskuterar\r\nkonsumtpolitik. Vi har inte bara en ekonomisk\r\nkris, vi har också en ekologisk kris, en\r\növerlevnadskris för livet på jorden.</pre><pre>Hur väl Lebows anvisningar för vårt liv har slagit\r\nigenom syns bl.a. i obalansen mellan de resurser\r\nsom läggs på konsumentskydd och de resurser som\r\nläggs på reklamsatsningar, i obalansen mellan de\r\nforskningsresurser som samhället ger till\r\nproduktutveckling och konsumentpåverkan av\r\nolika slag samt företagsekonomisk forskning och de\r\nresurser som ges till forskning ur\r\nkonsumentpolitiskt perspektiv.</pre><pre>Jag vill också påminna om att när de liberala\r\nekonomiska teorierna formulerades för mer än 200\r\når sedan utgick de från att konsumenten var den\r\nsom skulle styra produktion och marknad. Dagens\r\nekonomiska liberalism har andra utgångspunkter.\r\nDen utgår i huvudsak från näringslivets intressen av\r\natt sälja mer.</pre><pre>Inriktningen mot konsumtion är så konsekvent\r\netablerad, att den fortsatta kursen är fastlagd på ett\r\nsätt som är svårt att ändra. Det är svårt att med\r\nenstaka radikala politiska beslut ändra kursen. De\r\nsteg som vi föreslår är små men syftar till att stödja\r\ndenna kursändring, som måste ha sitt starkaste\r\nfotfäste på gräsrotsnivå genom att vanliga\r\nmänniskor ändrar beteende och ställer andra krav\r\npå samhället, på näringslivet och på politikerna.</pre><pre>En sak som vi kan besluta om är att ge medel till\r\nforskning ur konsumentperspektivet. Förra\r\nbudgetåret fick konsumentverket 2 milj.kr. till\r\nkonsumentforskning. Samma belopp är föreslaget\r\nför nästa budgetår. Det innebär i realiteten en\r\nminskning med tanke på den inflation som vi har.\r\nOch universiteten tar numera ut en administrativ\r\navgift. Det är väldigt olyckligt eftersom\r\nkonsumentforskningen är så eftersatt. Forskare\r\nvågar inte satsa på den. Konsumentverket har svårt\r\natt hitta forskare som har det rätta perspektivet,\r\n''underifrån-perspektivet'' om man tänker sig\r\nkonsumenten underifrån. Om man inte bygger ut\r\ndet här, kommer ingen att våga satsa på sådan\r\nforskning. Men man kan inte bygga ut det fort. Vårt\r\nförslag om ytterligare 520 milj.kr. grundar sig på en\r\nindexuppräkning med 5 % i fast penningvärde och\r\nen kompensation för de ökade administrativa\r\nkostnaderna, eftersom universiteten nu tar ut en\r\navgift.</pre><pre>Jag hade nästan hoppats, måste jag erkänna, att jag\r\nskulle få utskottet med på det här förslaget,\r\neftersom det är så blygsamt när det gäller pengar.\r\nMen jag måste beklaga att inte\r\nutskottsmajoriteten, faktiskt inget av partierna i\r\nutskottet, går på vår linje. Jag ämnar begära\r\nvotering på den reservation som handlar om\r\nforskning, nämligen reservation 24.</pre><pre>Sedan vill jag ge min syn på reservation 25, som de\r\nborgerliga partierna har avgivit, där de vill att\r\nkonsumentforskningen skall styras av humanistisk-\r\nsamhällsvetenskapliga forskningsrådet. Om man\r\nlyckas bygga upp en ordentlig och solid forskning ur\r\nkonsumentperspektivet kan det på sikt vara en bra\r\nlösning, men i dagens läge är\r\nkonsumentforskningen så eftersatt och så obekant\r\natt inte ens humanistisk-samhällsvetenskapliga\r\nforskningsrådet egentligen har något grepp om det.\r\nDet skulle förmodligen inte klara av att styra\r\npengarna rätt. Än så länge är konsumentverket\r\nbäst på att använda pengarna.</pre><pre>En annan sak som man skulle kunna göra i\r\nriksdagen är att man kunde koppla olika\r\nmarknadsföringskostnader och reklamkostnader\r\ntill konsumentupplysningen genom t.ex. en riktad\r\nskatt. Vi har en reservation där vi tycker att frågan\r\nskall övervägas i lämpligt sammanhang. Det är en\r\nintressant tanke. Vi har också från miljöpartiet\r\nmotionerat om stöd till den kommunala\r\nkonsumentvägledningen, inte i form av\r\npenningstöd utan i form av stöd till\r\nkonsumentverket så att konsumentverket kan gå ut\r\ntill kommunerna och tala om att de faktiskt tjänar\r\npå att ha en fungerande konumentupplysning. I det\r\nsammanhanget vill jag påpeka, för att få det till\r\nprotokollet antecknat, att Elisabeth Persson hade\r\nläst slarvigt: miljöpartiet har inte föreslagit 10\r\nmiljoner till utbildning av kommunala\r\nkonsumentvägledare. I en miljöpartistisk motion\r\nhar det gjorts, men vi har inte stött den. Syftet med\r\nden är att förbättra den kommunala\r\nkonsumentvägledningen. Vi vill i stället ha ett\r\nriktat anslag till konsumentverket för att\r\nkonsumentverket skall kunna gå ut till\r\nkommunerna och tala om hur lönsamt det är med\r\nen fungerande konsumentupplysning, särskilt nu\r\nnästkommande budgetår när vi har ett val. I valet\r\nbyts många politiker ut. Många gamla politiker som\r\nhar insett att konsumentvägledning är bra kommer\r\natt bytas ut mot andra, så det är ett bra tillfälle för\r\nen sådan åtgärd.</pre><pre>Jag har kunnat konstatera att konsumentminister\r\nMargot Wallström -- tyvärr har hon lämnat\r\nkammaren, men jag är glad att jag sett henne här i\r\ndag i alla fall -- har gått ut med visst stöd. Man\r\ntänker satsa på kommunerna, informera dem om\r\natt bl.a. socialbidragskostnaderna kan minskas\r\ngenom stöd till budgetrådgivning och annat. En sak\r\nsom jag saknade i Margot Wallströms\r\npressmeddelande om denna satsning är sådan\r\ninformation som konsumentkontoren ofta har när\r\ndet gäller förpackningar och avfall. I Göteborg har\r\nman bl.a. gjort mycket bra insatser. Stockholm\r\narbetar med det, och det finns flera ställen där man\r\narbetar med sådant. Genom att göra konsumenten\r\nmedveten om konsekvenserna av att använda en\r\nmängd förpackningar och om nyttan och meningen\r\nmed att begränsa avfallet sparar också kommunen\r\npå sikt pengar, för då minskar kostnaderna för den\r\nkommunala sophanteringen. Jag hade varit glad\r\nom detta hade funnit med i skrivelsen från\r\nregeringen.</pre><pre>Ett litet parti får sällan igenom sina förslag i\r\nriksdagen, utan vi får glädja oss åt när våra tankar\r\noch idéer går igen på t.ex. det här viset. Så jag tar åt\r\nmig litet grand av äran för den här satsningen. Men\r\nlitet vill regeringen styra verksamheten i\r\nkommunerna. Vi har ju konsumentverket som\r\nagerar på riksdagens uppdrag, och jag tycker att\r\nriksdagen skall anslå medel direkt till\r\nkonsumentverket. Jag yrkar därför bifall till våra\r\nreservationer 1 och 2, som alltså innebär ett anslag\r\npå 1 miljon till en tjänst för att informera\r\nkommunerna och 500 000 kr. för en tjänst som\r\nutredningshjälp för frivilliga\r\nkonsumentorganisationer som i inledningsskedet\r\nbehöver hjälp. De behöver kunskaper och någon\r\natt vända sig till. Konsumentverket är hårt\r\nansträngt och har inte så mycket pengar. Det har\r\nväldigt mycket att göra helt enkelt, så det behöver\r\npersonalförstärkning.</pre><pre>Man kan inte nog betona vikten av miljövänlig\r\nkonsumtion. Det har folkpartiet gjort i en motion.\r\nKonsumentverket och lokala konsumentkontor har\r\ntagit många initiativ på området, men det kan\r\nförtjänas att bekräftas av riksdagen. Vi ansluter oss\r\ntill folkprtiets reservation 7.</pre><pre>Skall vi ha avgasdeklarationer i annonser och\r\nmarknadsföring? Givetvis skall vi ha det.\r\nUtskottsmajoriteten refererar till avtalscertifikat\r\nfrån Svensk Bilprovning. Utskottsmajoriteten\r\nsäger vidare att konsumentverket har möjlighet att\r\nutfärda riktlinjer för marknadsföring och att\r\nregeringen i propositionen En god livsmiljö föreslår\r\nmiljöklassning av nya bilar. Allt detta är bra, men\r\ndet räcker inte. Konsumenterna måste ha möjlighet\r\natt snabbt och enkelt få avgasdeklarationerna tidigt\r\ni processen när de skall välja en ny bil. Detta tar vi\r\nupp i reservation 8.</pre><pre>Jag vill säga något om utbudet i TV och radio.\r\nUtbudet i kabel-TV ökar, och de internationella\r\nsändningarna i Sverige ökar. Nya radio- och TV-\r\nkanaler kommer av allt att döma att startas i landet,\r\noch i stor utsträckning är de reklamfinansierade.\r\nVad detta får för följder för oss som konsumenter\r\nvet vi inte riktigt. Problemet har uppmärksammats\r\noch i viss mån utretts, men inte tillräckligt.\r\nMiljöpartiet yrkar på en grundligare utredning av\r\nhur konsumenternas intressen skall kunna tas till\r\nvara i den nya mediesituationen. I detta\r\nsammanhang hänvisar jag till våra reservationer 11\r\noch 21.</pre><pre>Den pågående EG-anpassningen kommer att få\r\nkonsekvenser för konsumenterna.\r\nUtskottsmajoriteten stödjer sig på årets\r\nbudgetproposition och på utrikesutskottets\r\nskrivning, där det rent allmänt sägs att den höga\r\nsvenska ambitionsnivån för att skydda\r\nkonsumenterna skall upprätthållas, att väsentliga\r\nsäkerhetskrav inte får sänkas och att något\r\ngenerellt hinder inte finns från Sverige att\r\nupprätthålla dessa krav. Vad som egentligen sägs i\r\nbudgetpropositionen är att vi inte skall sätta upp\r\nvåra regler när vi skall gå ut till EG och frälsa EG.\r\nVi tar på oss en frälsarroll. Först skall vi ge efter i\r\nfråga om våra krav och anpassa oss till EG. Sedan\r\nskall vi tala om för EG hur bra våra tidigare krav\r\nvar, och därefter skall EG tycka som vi, och vi skall\r\ndärigenom få tillbaka våra regler via EG.</pre><pre>Jag noterar att vänstern i sin reservation i stort sett\r\nhar accepterat denna taktik, vilket jag känner litet\r\nsorg över. Men miljöpartiet vill för konsumenternas\r\nskull att Sverige inte skall hamna under EGs\r\ndirekta inflytande. Vi vill i första hand behålla de\r\nsvenska reglerna i Sverige. Vi kan gärna påverka\r\nEG, men under tiden skall vi inte ge efter på våra\r\nkrav. Om denna harmonisering ändå fortsätter,\r\nmåste man öka samhällets insatser radikalt för att\r\nstärka medborgarnas makt i egenskap av\r\nkonsumenter. Detta tar vi upp i reservation 12.</pre><pre>Jag vill därefter ta upp frågor som rör\r\nvarudeklarationer och produktinformation, som är\r\nmycket viktiga. Varudeklarationer behövs för flera\r\nsärskilda varugrupper. Konsumentverket kan i\r\nsamarbete med branschorganisationerna komma\r\növerens om vissa regler. Produktinformation på\r\nköpplatsen, säljstället, bör vara obligatorisk. Där\r\nskall all relevant information finnas -- pris,\r\ninnehåll, tillverkare, ursprungsland,\r\ntillverkningsmetod, livscykelspecifikationer,\r\nmiljöfarliga ämnen och annan information som är\r\nviktig för att man skall kunna väga in ekologiska\r\nhänsyn i ställningstagandena vid köpet. Detta tas\r\nupp i reservationerna 15, 17 och 28.</pre><pre>Margareta Persson från socialdemokraterna har i\r\nen motion tagit upp problemet med våldsleksaker i\r\nsamband med EG-anpassningen. De svenska\r\nbranschorganisationerna har kommit överens om\r\natt sanera marknaden. Men den saken kan komma\r\ni ett annat läge när EGs gemensamma marknad är\r\ngenomförd och när vi har anpassat oss till den.\r\nMiljöpartiet anser, liksom motionären, att Sverige\r\nmåste kräva av EG att resp. land skall ha möjlighet\r\natt självständigt ställa upp i etiska krav på leksaker\r\noch spel för barn och ungdomar utan att det\r\nbetraktas som handelshinder.</pre><pre>I motion L735 har miljöpartiet föreslagit att\r\nsjälvständiga konsumentorganisationer skall få 2\r\nmilj.kr. mer än regeringen har föreslagit. I\r\nreservation 23 står det att det skall avse projekt på\r\nlivsmedelsområdet, men enligt motionen skall det\r\navse hjälp att starta och komma i gång med\r\nkonsumentorganisationer. Målet är att de skall bli\r\nmånga, att de så snart som möjligt skall bli\r\nsjälvbärande och att de själva skall få bestämma\r\nvilken inriktning och verksamhet de skall ha.</pre><pre>Miljöpartiet ansluter sig också till den gamla\r\nreprisen om sammansättningen i\r\nmiljömärkningsstyrelsen. Forskare skall\r\nnaturligtvis också vara med i beslutsprocessen. Det\r\nräcker inte att de är med i referensgruppen.</pre><pre>Till sist vill jag nämna reservationerna 29 och 30\r\nsom har kommit till i kölvattnet till den nya\r\nkonsumentköplagen. Martin Olsson har redan\r\nargumenterat väl för dessa reservationer, och jag\r\nsäger därför ingenting annat än att miljöpartiet står\r\nbakom dem.</pre><pre>Med detta tackar jag för ordet.</pre><pre>Anf. 13 CHARLOTTE CEDERSCHIÖLD (m)\r\nreplik:</pre><pre>Herr talman! Jag vill bara markera att kontentan i\r\nElisabet Franzéns synpunkter på EG var att vi gärna\r\nkan påverka EG men att vi själva inte skall låta oss\r\npåverkas. Detta skall ske samtidigt som vi står\r\nutanför EG. Jag vill bara som en liten\r\nrandanmärkning påpeka att miljöpartiets\r\nuppfattning i den här frågan som vanligt är utan\r\nvarje form av verklighetsförankring, även om den\r\nnaturligtvis, såvitt jag förstår, utifrån miljöpartiets\r\nsynpunkter, nästan är en liten rar önskedröm. Men\r\ntyvärr ser verkligheten inte ut på det sättet.</pre><pre>Anf. 14 ELISABET FRANZÉN (mp)\r\nreplik:</pre><pre>Herr talman! Jag har inte sagt vare sig för min egen\r\neller för miljöpartiets del att vi i Sverige inte skall\r\nlåta oss påverkas av EG. Bra förslag från EG kan\r\nvi ta emot, men vi skall göra det själva och kunna\r\nbesluta om det utan att behöva underkasta oss EG.</pre><pre>Debatten om i vilken mån det är en önskedröm\r\neller inte att stå utanför tror jag inte att vi skall ta\r\nupp nu. Detta har diskuterats så många gånger\r\ntidigare i denna kammare.</pre><pre>Anf. 15 CHARLOTTE CEDERSCHIÖLD (m)\r\nreplik:</pre><pre>Herr talman! Det var trevligt att Elisabet Franzén\r\ngjorde detta förtydligande. Elisabet Franzén sade\r\nnämligen att vi inte skulle låta oss påverkas men\r\nsjälva påverka EG.</pre><pre>Anf. 16 BENGT KRONBLAD (s):</pre><pre>Herr talman! Konsumentpolitikens inriktning\r\nlades fast av riksdagen våren 1986 samt\r\nkompletterades med bl.a. konsumentköplagen den\r\n1 januari 1991. Denna inriktning gäller fortfarande\r\noch har nära anknytning till årets\r\nbudgetproposition samt lagutskottets betänkande\r\n1990/91:22 som vi nu diskuterar.</pre><pre>Enligt intentionerna skall det ske en tydligare\r\ninriktning på hushållsekonomiska frågor, och\r\nsärskilt svaga grupper skall stödjas. Vi skall\r\nengagera fler människor i konsumentfrågorna. Och\r\nfolkrörelsernas roll skall betonas. Den lokala\r\nverksamheten skall ökas och utvecklas.</pre><pre>Målet för konsumentpolitiken skall vara att stödja\r\nhushållen att effektivt utnyttja sina resurser och att\r\nstärka konsumenternas ställning på marknaden.</pre><pre>Konsumtionen får inte ske på ett sådant sätt att vi\r\ngör oss av med vår världs alldeles speciella\r\ntillgångar.</pre><pre>För att nå konsumentpolitikens mål krävs det en\r\nsamverkan mellan många parter.</pre><pre>Vi har i Sverige ett bra skydd för konsumenterna. I\r\nden svenska modellen löser vi många\r\nkonsumentproblem genom förebyggande\r\nverksamhet, som bl.a. har formen av förhandlingar\r\nmed näringslivet, både centralt och lokalt. Givetvis\r\nkan vi inte klara allt genom förebyggande åtgärder.\r\nVi behöver också en väl utbyggd lagstiftning.</pre><pre>Målet för den socialdemokratiska\r\nkonsumentpolitiken skall vara att stödja hushållen\r\ni deras strävan att effektivt utnyttja sina resurser\r\nsamt att stärka konsumenternas ställning på\r\nmarknaden. Konsumentpolitiken skall sålunda bli\r\ntydligare inriktad på hushållsekonomiska frågor,\r\noch då särskilt på hushållens baskonsumtion.\r\nVidare skall företagen ha ett större ansvar för att\r\nförbättra konsumenternas förhållanden.</pre><pre>För att uppnå målet med konsumentpolitiken skall\r\nsärskilda insatser göras när det gäller att utveckla\r\nkonsumenternas kunskaper genom utbildning,\r\nkonsumentinformation och information från\r\nföretagen. Forskning och andra undersökningar om\r\nkonsumenternas förhållanden skall ha hög\r\nprioritet.</pre><pre>Herr talman! Jag vill kommentera några av de\r\ninlägg som har gjorts av tidigare talare.</pre><pre>Jag reagerar lika mycket som Elisabeth Persson\r\növer Charlotte Cederschiölds resonemang om\r\nreklamen och reklamkostnadsläget. Jag trodde inte\r\natt man i dagens debatt skulle behöva möta den\r\ntypen av inlägg. Det är ju helt klart att en stor del\r\nav konsumenternas kostnader är kostnader för\r\nreklam, vilket vi inte kan acceptera. Jag tror att\r\nockså Charlotte Cederschiöld någon gång har mött\r\nden direktreklam som redan 1989 kostade mer än 9\r\nmiljarder för konsumenterna.</pre><pre>Den andra frågan som Charlotte Cederschiöld tog\r\nupp var friheten. Hon utgick från att det är fel att\r\nplan- och bygglagen kan styra utvecklingen av t.ex.\r\naffärsverksamheten. Det var ett intressant inlägg.\r\nJag kopplade samman det med den information\r\nsom vi fick för några dagar sedan vid en\r\növerläggning med representanter för\r\nKöpmannaförbundet. De omtalade på ett aktivt\r\nsätt att de ville ha en större aktivitet från\r\nkommunerna när det gäller arbetet med plan- och\r\nbygglagen. Dessa intentioner har de framfört i\r\nrapporten Bevara centrum. Det är intressant att se\r\natt Köpmannaförbundet och Charlotte\r\nCederschiöld i detta sammanhang går olika vägar.</pre><pre>Ulla Orring talade om monopol och tog posten som\r\nett exempel. Mer än 99 % av breven kommer fram\r\npå en dag. Ulla Orring vill ha mera konkurrens.\r\nDet har dykt upp några företag. Ett heter City Post.\r\nDe kör ut brev och paket i storstäder som\r\nStockholm. Körningarna är några ören billigare än\r\nvad posten tar betalt. Jag skulle vilja se City Post\r\nköra till Ulla Orrings Västerbotten och vilket pris\r\nman skulle begära utan hjälp av den prisutjämning\r\nsom postverket alltid har.</pre><pre>Jag har också lyssnat på representanter från\r\nvänstern, centern och miljöpartiet. Man kan tro att\r\nvi i utskottet har delade meningar när det gäller\r\ninformation till konsumenter beträffande\r\nmiljöskadliga ämnen. Det är tvärtom. Enigheten är\r\nstor om att konsumenten måste få upplysningar om\r\nolika skadliga ämnen som ingår i den produkt\r\nkonsumenten tänker köpa.</pre><pre>Arbetet är i full gång på kemikalieinspektionen,\r\nläkemedelsverket och livsmedelsverket. Till vilken\r\nnytta är reservationerna? Kan det avspeglas i att det\r\när val 1991?</pre><pre>Beträffande budgetrådgivningen ägnar sig\r\nfolkpartiet åt att slå in öppna dörrar. Här har\r\nkonsumentverket i sin anslagsframställning av\r\nregeringen i budgetpropositionen talat om att de\r\nhushållsekonomiska frågorna är prioriterade i det\r\nfortsatta arbetet. Ändå vill folkpartiet ha ett\r\ntillkännagivande om just det området.\r\nReservationen bygger på en folkpartimotion med\r\nUlla Orring som första namn. Det är en avskrift av\r\nkonsumentverkets anslagsframställan, som\r\nregeringen och konsumentverket vill prioritera.\r\nSpeciellt anmärkningsvärt är detta då Ulla Orring\r\nsitter i konsumentverkets styrelse. Hon borde\r\nkänna till att konsumentverket har gjort denna\r\nprioritering.</pre><pre>Herr talman! Jag övergår till att kommentera några\r\nav de reservationer som bifogats betänkandet kring\r\nde konsumentpolitiska frågorna.</pre><pre>Konsumentverkets ekonomi och inriktningen av\r\ndess arbete är en viktig samhällsfråga. Utskottet ser\r\npositivt på konsumentverket och dess arbete, samt\r\natt exempelvis rationaliseringsresultaten återförs\r\ntill konsumentverket för ytterligare stöd till den\r\nkommunala konsumentverksamheten.</pre><pre>Utskottet ser positivt på konsumentverkets arbete\r\nmed de yttre miljöfrågorna, budgetrådgivningen,\r\ninformations- och utbildningsfrågorna samt\r\nprovningsverksamheten och\r\nproduktinformationen. Något skäl att avskaffa den\r\nkonsumenttekniska nämnden eller att förändra\r\nmiljömärkningsstyrelsens sammansättning finner\r\nutskottet inte heller.</pre><pre>Beträffande kravet på reklambegränsningar som\r\nframförts, anser utskottet att det skulle inskränka\r\npå den grundlagsskyddade yttrande- och\r\ninformationsfrihet som gäller.</pre><pre>Angående konsumentforskning ingår det i\r\nkonsumentverkets uppgifter att stödja forskningen\r\npå konsumentområdet. Lagutskottet instämmer i\r\nutbildningsutskottets uppfattning beträffande\r\nkompetensverket inom just konsumentforskningen\r\noch dess tvärvetenskapliga karaktär och att medlen\r\nskall ses som sektorsmedel.</pre><pre>Beträffande miljömärkningen föreslås i\r\nenergipropositionen 1990/91:88 att\r\nenergideklarationer och produktmärkning\r\nfortsätter och utvidgas, och att 5 milj.kr. anvisas till\r\nkonsumentverket för ökade insatser inom\r\nområdena produkttestning, energideklarationer\r\noch märkning av hushållsapparater och vissa andra\r\nenergiförbrukande produkter. Utskottet vill för\r\növrigt hänvisa till proposition 1990/91:90 En god\r\nlivsmiljö, och kemikalieinspektionens rapport 9/89\r\nsamt Nordiska ministerrådets miljörapport\r\n1990:10.</pre><pre>Utskottet konstaterar att det pågår ett intensivt\r\narbete med att få till stånd förbättrade kunskaper\r\noch informationsåtgärder om miljöfarliga och\r\nallergiframkallande ämnen.</pre><pre>Ett nytt ämne i den konsumentpolitiska debatten\r\ngäller de garantier som näringslivet tidigare brukat\r\nlämna till sina kunder och som nu slopats av flera\r\nbranscher. Orsaken till slopandet skulle vara att\r\nkonsumentköplagen som trädde i kraft den 1\r\njanuari innevarande år har stärkt konsumenternas\r\nställning kraftigt -- så kraftigt att säljarna inte\r\nlängre kan ta det praktiska och ekonomiska\r\nansvaret för att en kund skall kunna få en felfri\r\nvara.</pre><pre>Från socialdemokratiskt håll anser vi det beklagligt\r\natt inte näringslivet velat fortsätta med ett väl\r\nfungerande garantisystem utan försöker lasta över\r\npå kunden den bevisbörda som följer av att\r\ngarantierna tas bort. De försäkringssystem som i\r\nstället lanserats från näringslivet är mycket\r\nomdiskuterade och ifrågasatta, och de har därför\r\nockså anmälts till marknadsdomstolen. De är\r\ndessutom dyra för kunden. Flera av dem täcks\r\nredan in av skyddet i hemförsäkringarna, som de\r\nflesta är ägare till, men framför allt av\r\nkonsumentköplagen 21 §, som ger konsumenten en\r\ngaranti på de varor denne köper.</pre><pre>I reservationen som lämnats av de borgerliga\r\npartierna och miljöpartiet gemensamt, har man\r\nvelat framhålla att större hänsyn bör tas till säljaren\r\nnär det gäller skadeståndsansvaret. Vi\r\nsocialdemokrater kan inte dela den uppfattningen,\r\noch här går en politisk skiljelinje när det gäller\r\nkonsumentpolitiken och konsumentskyddet. Vi vill\r\noch har genom konsumentköplagen stärkt\r\nkonsumentens ställning. Den vill vi stå fast vid även\r\ni fortsättningen.</pre><pre>Herr talman! Flertalet av motionerna, samt därtill\r\nföljande reservationer, har så nyligen som förra\r\nåret behandlats av riksdagen. Några nya sakskäl\r\nhar inte framförts, varför utskottet föreslår\r\nriksdagen att avslå samtliga reservationer och\r\nbifalla utskottets hemställan.</pre><pre>Anf. 17 CHARLOTTE CEDERSCHIÖLD\r\n(m):</pre><pre>Herr talman! Vad gäller reklamen håller jag fast\r\nvid exakt den ordalydelse jag hade i mitt\r\ninledningsanförande. Jag sade att reklamen bidrar\r\nmed information om nya produkter och att den\r\nskärper konkurrensen genom att bidra till ett ökat\r\nutbud. Den förbättrar marknadens funktion genom\r\natt bidra till ett bättre samspel mellan utbud och\r\nefterfrågan. Den kan sänka priset genom att\r\nreklamen kan leda till längre serier och lägre\r\nstyckekostnader.</pre><pre>Jag hade tänkt igenom noga i förväg vad jag skulle\r\nsäga. Jag står fast exakt vid vad jag sade. Jag backar\r\ninte en millimeter.</pre><pre>Jag har däremot inte uttalat mig om vilken sorts\r\nreklam vi skall ha. Det tycker jag inte är vår sak att\r\ngöra. Personligen är jag inte heller särskilt förtjust\r\ni den direktreklam vi överöses av. Jag har inte gått\r\nin på diskussionen om vilken sorts reklam det skall\r\nhandla om.</pre><pre>När det gäller PBL vill jag citera statens pris- och\r\nkonkurrensverk i verkets nyhetsbrev den 2 april\r\n1990. Där står: ''SPK fastslår i en rapport till\r\nkonkurrenskommittén att den styrning och kontroll\r\nav handelns etableringar som kommunerna kan\r\nutöva inom ramen för det kommunala plan- och\r\nbyggmonopolet är konkurrensbegränsande,\r\neftersom den inte medger full etableringsfrihet. I\r\nrapporten exemplifieras en kommunal\r\netableringspolitik som kan förhindra eller försena\r\nnödvändiga omstruktureringar i handeln samtidigt\r\nsom den befintliga strukturen konserveras.'' Det\r\nfinns mer i den stilen att läsa i det nyhetsbrevet.</pre><pre>Mina uppfattningar är inte särskilt olika dem som\r\nKöpmannaförbundet har givit uttryck för. Bengt\r\nKronblad tog upp den frågan. Jag tycker\r\nnaturligtvis inte som förbundet i alla detaljer. Men\r\ni många delar har de rätt. Bl.a. skrev förbundet i\r\ntidningen Fri Köpenskap den 8 mars 1990 en artikel\r\nmed rubriken En korkad riksdagsmotion. Där\r\nbeskrivs socialdemokraternas syn på konkurrens-\r\noch konsumentfrågor och de pålagor och den syn\r\nsom utgör grunden för och leder till att\r\nsocialdemokraterna inte förstår konkurrens. Jag\r\nskall med glädje lämna över artikeln till Bengt\r\nKronblad efter debatten.</pre><pre>När det gäller forskningen skriver\r\nsocialdemokraterna att den skall ses som\r\nsektoriella medel. Men det är\r\ngrundforskningsmedel. Det är illa när medlen inte\r\nstannar kvar inom grundforskningen på universitet\r\noch högskolor där grundforskningen skall utövas.</pre><pre>Anf. 18 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 19 ULLA ORRING (fp):</pre><pre>Herr talman! Som vanligt är Bengt Kronblad de\r\nstora ordens mästare. Hela hans anförande\r\nandades självgodhet. Tydligen känner Bengt\r\nKronblad att allt är bra som det är nu och som det\r\nskall vara i socialdemokratisk regi. Tyvärr tror inte\r\nvi liberaler på den tågordningen. Jag tycker att\r\nhitintills har vår debatt om konsumentfrågorna\r\npräglats av sans och måtta. Men Bengt Kronblad\r\nförnekar sig inte.</pre><pre>Ja, jag är ledamot av konsumentverkets styrelse.\r\nDet är för att jag är intresserad av\r\nkonsumentfrågorna och har arbetat med dem i\r\nmånga år. Jag kan angående budgetrådgivningen\r\nläsa ur en rapport som handlar om ett projekt\r\nmellan konsumentverket och socialstyrelsen. Man\r\nhar rapporterat att den verksamhet och\r\nbudgetrådgivning som finns i dag är mycket sårbar.\r\nDet beror bl.a. på stor personalomsättning och en\r\nbenägenhet att fortfarande betrakta\r\nbudgetrådgivning som en icke tvingande\r\nverksamhet.</pre><pre>I reservation 9 skriver vi att den budgetrådgivning\r\nsom konsumentverket har är bra, men att man\r\nmåste gå ännu längre. Det finns mer att göra för\r\nkonsumentverket. När det gäller kommunerna som\r\nriskerar att behöva lägga ned verksamheten med\r\nkonsumentvägledningen -- det rör sig om 20--30\r\nkommuner -- hur skall samarbetet då gå till mellan\r\nkonsumentverket och kommunerna? Det är en\r\nviktig fråga, allra helst då vi har den ekonomi vi har\r\ni dag i landet och som socialdemokraterna har\r\nmedverkat till.</pre><pre>Jag noterar att Bengt Kronblad inte uppehåller sig\r\nvid de frågor som gäller miljön. Det tyckte han\r\ntydligen inte var så viktigt.</pre><pre>Är Bengt Kronblad nöjd med att posten tar ut 35\r\nkr. för ett brev som skall nå adressaten nästa dag?\r\nJag är absolut inte det. Allra helst då brevet visar\r\nsig inte nå adressaten nästa dag. Jag tycker att det\r\när svagt av postverket att inte kunna ge dessa sista\r\n1--2 % av kunderna deras brev med den nuvarande\r\npostutdelning. Postverket lovar ju på landets\r\nbrevlådor att brev skall nå adressaten nästa dag. Så\r\när det med monopol, Bengt Kronblad. Det är det vi\r\nvill bryta upp.</pre><pre>Anf. 20 MARTIN OLSSON (c):</pre><pre>Herr talman! Jag vill först erinra om att de förslag\r\nsom centern har framfört i olika omgångar om\r\nkonsumentfrågor är avsedda att stärka\r\nkonsumenternas ställning och verka i riktning mot\r\nökat miljömedvetande och ökade möjligheter att ta\r\nmiljöhänsyn osv. Det är ingenting annat som ligger\r\ntill grund för våra strävanden.</pre><pre>Vi tog upp frågan om garantierna, som kom att i\r\nstort sett upphöra vid årsskiftet som ett resultat av\r\nden nya konsumentköplagen, när vi skrev vår\r\nkonsumentpolitiska motion fjorton dagar efter\r\nårsskiftet. Det var då svårt att överblicka det hela.\r\nMen vi tyckte då att det var en allvarlig sak ur\r\nkonsumentsynpunkt. Det var så allvarligt att vi\r\nyrkade i motionen att riksdagen borde ge\r\nregeringen till känna vikten av att noggrant följa\r\nutvecklingen och ta erforderliga initiativ till\r\neventuella lagändringar.</pre><pre>I reservation 29 säger vi, att enligt reservanternas\r\nmening är det synnerligen beklagligt ur\r\nkonsumentsynpunkt att bruket av garantier nu\r\nminskat inom flera branscher. Vi har tagit upp\r\nfrågorna om garantierna och konsekvenserna av\r\nlagstiftningen med utgångspunkt i vikten av att slå\r\nvakt om konsumenternas intresse, Bengt\r\nKronblad.</pre><pre>Bengt Kronblad tog kort upp centern och frågan\r\nom varudeklarationer om miljöfarliga ämnen. Han\r\nsade något om att det är valår. Jag vill erinra Bengt\r\nKronblad om att kravet om varudeklaration av\r\nmiljöskadliga ämnen i rengöringsartiklar,\r\nhygieniska artiklar osv. har vi drivit i flera år. Det\r\nhar ingenting att göra med om det är val det året\r\neller ej. Vi har sett det som en viktig åtgärd att få\r\nfram varudeklarationer. Därför har vi återkommit\r\ni frågan år efter år. Tyvärr har riksdagsmajoriteten\r\navvisat frågan och ständigt hänvisat till olika\r\nutredningar.</pre><pre>Det är samma sak i år. Det har nu gått ett år till.\r\nArbetet har väl fortskridit litet. Vi har fått avslag\r\nvarje år. Men jag är övertygad om att våra krav\r\nändock har varit pådrivande. Jag hoppas att trots\r\natt majoriteten avstyrker vår motion så skall detta\r\nleda till en positiv effekt ur konsument- och\r\nmiljösynpunkt.</pre><pre>Anf. 21 ELISABET FRANZÉN (mp):</pre><pre>Herr talman! Bengt Kronblad säger att motionerna\r\noch reservationerna inte innehöll några nya\r\nargument. Det kan bero på att det inte har hänt så\r\nförfärligt mycket på konsumentområdet och när\r\ndet gäller den materiella konsumtionen.\r\nLångtradarna brummar vidare och längs vägarna är\r\ndet köer med bilar fyllda med material som orsakar\r\nsopor som förstör vår miljö och gör slut på ändliga\r\nresurser. Därför får man upprepa kraven på bl.a.\r\nproduktmärkning. Det är inte att slå in öppna\r\ndörrar. Det pågår en hel del arbete, och det är bra.\r\nMen det behövs mycket mer. Det behövs en\r\nordentlig produktinformation i affärerna så att\r\nkonsumenterna som orkar ta till sig en omfattande\r\ninformation har möjlighet att få den. Det skulle\r\nockså tvinga fram olika typer av\r\nproduktspecifikationer i industriledet. Det skulle\r\ntvinga fram materialbalanser och\r\nmiljöredovisningar osv. Det är en kedja av\r\nsammanhang som hänger ihop. De kraven behöver\r\nfortfarande upprepas.</pre><pre>Jag skulle vilja ha en kommentar från Bengt\r\nKronblad och andra om varför\r\nkonsumentforskningen har en sådan liten\r\nomfattning. Varför går ni andra partier med på den\r\nreella sänkningen av anslagen? 2 milj.kr. för förra\r\nbudgetåret och nästa innebär en real sänkning.\r\nVarför vill ni inte satsa på en ökning?</pre><pre>Anf. 22 BENGT KRONBLAD (s):</pre><pre>Fru talman! Charlotte Cederschiöld återkommer\r\nigen med att det är bra att vi har stora\r\nreklamkostnader. Det är en verksamhet som många\r\ngrupper kan tjäna pengar på. Men konsumenterna\r\nfår enligt min mening betala dyrt för det.</pre><pre>Beträffande diskussionen om plan- och bygglagen\r\nciterades det ur Köpmannaförbundets tidning om\r\nvissa namn på socialdemokratiska motioner. Jag vill\r\ninte citera vad Köpmannaförbundet tycker om att\r\nmoderaterna går emot att vi använder plan- och\r\nbygglagen för att kunna behålla citycenter som är\r\nen cityaffärsverksamhet.</pre><pre>Jag har inte någon anledning, Ulla Orring, att här\r\ntala i självgodhet. Om Ulla Orring uppfattar det\r\nsom självgodhet när jag redovisar det arbete som\r\nbedrivs med utgångspunkt i socialdemokratisk\r\npolitik, beror det givetvis på det perspektiv som\r\nUlla Orring har när hon gör sin bedömning.</pre><pre>Budgetrådgivning har alltid varit arbetarrörelsens\r\noch socialdemokratiska partiets viktigaste delar i\r\nkonsumentverksamheten. Vi gör ett\r\nlagstiftningsarbete där vi via konsumentverket\r\nockså får möjlighet i de kommunala\r\nkonsumentnämnderna att utveckla en\r\nbudgetrådgivning. Vi gör det också i ett fackligt\r\narbete, där vi skapar avtal mellan banker och\r\nfackföreningsrörelsen centralt, lokalt och regionalt\r\nför att skaffa fram resurser för budgetrådgivning\r\nute i familjerna och på arbetsplatserna. Vi tycker\r\natt detta är en viktig del i konsumentverksamheten,\r\noch det är därför som vi också prioriterar den.</pre><pre>Ulla Orring och Martin Olsson ville påstå att jag\r\ntalade mycket litet om miljön. I mitt\r\ninledningsanförande tog jag upp frågan om miljön.\r\nJag vill bara konstatera att i och med att tydligen\r\nockså folkpartiet och centern -- speciellt\r\nfolkpartiet -- ställer upp för den miljöpolitik som vi\r\nredovisar i miljöpropositionen om en god livsmiljö,\r\nförutsätter jag att vi kan få en bred förankring för\r\natt utveckla en god miljö. Därmed är vi överens om\r\ndetta.</pre><pre>Beträffande Posten och monopol, Ulla Orring, vill\r\njag säga att om man jämför den svenska och den\r\ninternationella posthanteringen, så ligger den\r\nsvenska långt före andra länders. Det är bara någon\r\ndel av en procent av försändelserna som inte på ett\r\ndygn når sitt mål. Jag tycker att vi skall vara glada\r\növer den goda postservice som vårt avlånga land\r\nändå har.</pre><pre>Om ni menar att vi skulle bryta monopolet, så vill\r\njag återigen fråga: Om City Post kommer i\r\nStockholm, vad blir det för pris när dess personal\r\nmed bil eller på annat sätt skall åka upp till\r\nVästerbotten med brevet till Ulla Orring? Jag\r\nundrar om det är den marknaden man söker. Där\r\nfår nog Posten ta sitt eget ansvar.</pre><pre>Anf. 23 CHARLOTTE CEDERSCHIÖLD\r\n(m):</pre><pre>Fru talman! Jag har aldrig sagt att det är bra med\r\nstora reklamkostnader, Bengt Kronblad. Jag skulle\r\naldrig drömma om att formulera mig så. Det är\r\npatetiskt att föra debatten på det sättet.</pre><pre>Vad jag har sagt är att reklam ger information om\r\nnya produkter, att den skärper konkurrensen\r\ngenom ökat utbud, att den förbättrar marknadens\r\nfunktionssätt genom att den påverkar samspelet\r\nmellan utbud och efterfrågan och att den kan sänka\r\npriset genom att den leder till längre serier och\r\nlägre styckekostnader. Något annat har jag aldrig\r\nsagt -- det kan Bengt Kronblad se i protokollet.</pre><pre>Att det är viktigt att stärka konsumentens ställning\r\npå marknaden har jag tryckt mycket på. Men i det\r\navseendet undrar jag var Bengt Kronblad står.\r\nAnser han också att 90-talsprogrammets och\r\nsocialdemokraternas uppfattning, att politikerna\r\nskall bestämma vad som skall produceras, är riktig?</pre><pre>När det gäller SPKs uppfattning om PBL motsvaras\r\nden generellt av vad näringslivsorganisationerna\r\nhär i landet tycker om PBL-lagens möjligheter att\r\npåverka sortimentet, oavsett detaljfall som Bengt\r\nKronblad tar upp.</pre><pre>Anf. 24 ULLA ORRING (fp):</pre><pre>Fru talman! Det är klädsamt av Bengt Kronblad att\r\ndämpa sitt höga röstläge när det gäller folkpartiets\r\nengagemang i budgetrådgivning och i de\r\nkonsumentpolitiska frågorna. Jag tror att Bengt\r\nKronblad kan gå hem och se hur folkpartiet\r\nhistoriskt sett har agerat inom konsumentpolitikens\r\nområde. Där har vi varit pådrivande. Men detta får\r\nvi väl göra upp här utanför kammaren, Bengt\r\nKronblad och jag.</pre><pre>När det gäller Posten och monopolet är jag inte\r\nberedd att instämma i kören av hurrarop för\r\npostverket. Jag tror att Bengt Kronblad också\r\nmåste inse att postverket nu genomför stora\r\nrationaliseringar med indragningar av postkontor\r\nlångt utöver vad som ligger i konsumenternas\r\nintresse. I min hemstad finns det flera stadsdelar\r\nsom blir utan egna postkontor när postverket nu\r\nhar gjort indragningar. Samtidigt vet vi att\r\npostverket gjorde en vinst på 2 miljarder kronor\r\nföregående år.</pre><pre>Om Bengt Kronblad studerar snabbprotokollen\r\nfrån riksdagen, skall han se att Georg Andersson\r\nhar fått många frågor om postverkets distribution\r\noch konsumentattityder.</pre><pre>När det gäller City Post i Stockholm finns det säkert\r\nanledning att se över distributionsformerna. Jag\r\ntror inte att en annan verksamhet med distribution\r\nav post skulle utesluta dem som bor i Norrland från\r\natt få sina brev, Bengt Kronblad.</pre><pre>Beträffande miljön måste vi i alla fall konstatera att\r\nsocialdemokraterna har varit långt efter övriga\r\npartier när det gäller att driva på i miljöfrågorna.</pre><pre></pre><pre>Anf. 25 BENGT KRONBLAD (s):</pre><pre>Fru talman! Det är intressant att höra Charlotte\r\nCederschiöld tala om att man skall ha reklam bara\r\nför nya produkter. Det var väldigt vad man här\r\nändrar sin inställning. Då kanske vi får de rejäla\r\ngemensamma krafttag som behövs, enligt vad\r\nsocialdemokraterna hävdar, för att minska på de\r\nstora reklamkostnaderna. Då kanske vi slipper få\r\nreda på de olika prisnivåerna vecka för vecka --\r\nberoende på om man får 2 kr., 4 kr., 5:50 eller 9:90\r\ni extra rabatt på smör, kaffe, socker osv. -- i\r\nmeddelanden fredag efter fredag i hushållens\r\npostlådor. Som jag tidigare nämnde kostar\r\nreklamen 9 miljarder kronor för konsumenten.\r\nCharlotte Cederschiöld kanske inte tycker att det\r\ngör någonting för konsumenten att man betalar\r\ndetta, men jag som socialdemokrat tycker att det är\r\nalldeles onödigt dyrt.</pre><pre>Ulla Orring säger att folkpartiet har drivit på när\r\ndet gäller budget- och rådgivningsarbetet och\r\ndärmed varit det parti som drivit utvecklingen\r\nframåt. Det är bra att Ulla Orring har den\r\nuppfattningen, men det är tur för svenska folket att\r\nsocialdemokratin har lett arbetet, så att vi har nått\r\nnuvarande resultat.</pre><pre>Beträffande Posten och postmonopolet: Vad är det\r\nför krav som kan ställas på Posten? Som jag tidigare\r\nnämnde har vi vid internationell jämförelse nått ett\r\nmycket gott resultat. Men vad vi måste vara helt\r\nklara över är att om vi släpper in andra företag där\r\nPosten i dag finansierar en del av sin verksamhet --\r\nföretag som inte har ansvar för en total\r\nnationstäckande service i fråga om\r\nposttransporten -- så tror jag att det blir mycket\r\nsvårt för glesbygden att få den service som man har\r\ni dag. Jag vill framhålla för kammaren att det är\r\nviktigt att vi här är uppmärksamma på\r\nutvecklingen.</pre><pre>Till Martin Olsson vill jag säga att när det gäller\r\ngarantidiskussionen, som har förts sedan den 1\r\njanuari, skriver vi: ''Utskottet vill vidare peka på att\r\nde olika åtaganden som numera lämnas vid\r\nkonsumentköp i stället för uttryckliga garantier i\r\nrättstillämpningen kan komma att bedömas\r\ninnefatta en sådan utfästelse som enligt 21 §\r\nkonsumentköplagen skall jämställas med en\r\ngaranti.''</pre><pre>Här är vi ju klara över hur det hela skall tolkas,\r\nMartin Olsson, förutsatt att inte konsumenterna\r\nblir förda bakom ljuset beträffande intentionerna i\r\nlagstiftningsarbetet.</pre><pre>Anf. 26 CHARLOTTE CEDERSCHIÖLD\r\n(m):</pre><pre>Fru talman! Allt som jag har sagt om reklamen i\r\nreplikerna har jag plockat direkt ur anförandet; det\r\nkan Bengt Kronblad sedan läsa i protokollet. Jag\r\nhar bara framfört en uppfattning i fråga om\r\nreklamen, och den står jag för. Det gäller de fyra\r\npunkter jag har redovisat.</pre><pre>Men har man fördomar, vilket tyvärr inte är helt\r\novanligt för vissa socialdemokrater, vad avser såväl\r\nreklam som konkurrens, så kan det lätt orsaka en\r\ndel hörselsvårigheter. Jag uppfattar nog Bengt\r\nKronblad som ett fall av selektiv perception.</pre><pre>Anf. 27 MARTIN OLSSON (c):</pre><pre>Fru talman! Frågan om garantierna berörde jag i\r\nmin replik eftersom Bengt Kronblad sade att vi\r\nhade tagit upp den frågan för att närmast skada\r\nkonsumenterna. Jag ville citera vad vi skriver i\r\nreservationen -- att det är ett rent\r\nkonsumentintresse som gör att vi tar upp frågan om\r\ngarantierna och vill ge regeringen till känna vikten\r\nav att man följer denna fråga och föreslår\r\nlagändringar, om det skulle visa sig behövas.</pre><pre>Anf. 28 ULLA ORRING (fp):</pre><pre>Fru talman! Till Bengt Kronblad vill jag till sist\r\nsäga att folkpartiet liberalerna hyllar principen fri\r\nkonkurrens. Statliga verk med monopol tillgodoser\r\ninte vårt behov av fri konkurrens. Det innebär för\r\npostkunderna att vi har fått vara med om stora\r\nportohöjningar. Ett litet ynka paket kostar 60 kr.,\r\nmer än vad själva innehållet i paketet kostar. Ett\r\nbrev kostar 35 kr. om det skall nå adressaten nästa\r\ndag.</pre><pre>Nej, Bengt Kronblad, det här monopolet som\r\nPosten har är inte bra för konsumenten.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 § Information från regeringen om ytterligare\r\nhumanitärt stöd till Mellanöstern</pre><pre>Anf. 29</pre><pre>Statsrådet LENA HJELM-WALLÉN (s):</pre><pre>Fru talman! Läget i de flyktingdrabbade områdena\r\ni Mellanöstern är nu synnerligen allvarligt. Av\r\ntotalt över 1,3 miljoner flyktingar från Irak\r\nbefinner sig nu 770 000 i Iran och 550 000 vid den\r\nturk-irakiska gränsen. Inom de närmaste dagarna\r\nförväntas antalet flyktingar i området att öka till\r\nomkring 1,7 miljoner.</pre><pre>Mot bakgrund av de akuta behoven aviserade jag i\r\nmåndags ett extra bidrag på 40 milj.kr. till FNs\r\nflyktingkommissariats och Röda korsets första\r\nframställan om hjälp till de kurdiska flyktingarna.\r\nRegeringen har i dag fattat formellt beslut om dessa\r\n40 milj.kr. Vi har dessutom beslutat om ytterligare\r\n60 milj.kr., alltså totalt 100 milj.kr. i extra\r\nhumanitära insatser för irakiska flyktingar i Iran\r\noch vid den turk-irakiska gränsen samt till andra\r\nhårt drabbade grupper inne i Irak.</pre><pre>Bakgrunden är det allvarligt förvärrade läget.\r\nBehoven av snabba samordnade insatser överstiger\r\nnu vida någon enskild organisations eller nations\r\nkapacitet att upphandla och leverera katastrofhjälp\r\ni tid. Det är därför viktigt att dessa insatser\r\nsamordnas med FN och att FN tar ansvaret för\r\ndistributionen.</pre><pre>FN har i dag presenterat en uppdaterad\r\nhandlingsplan för de humanitära behoven i\r\nområdet och vänt sig till bl.a. Sverige med begäran\r\nom ytterligare hjälp. I planen redovisas både\r\nfinansiella behov och behov av hjälp i form av varor\r\noch tjänster.</pre><pre>I det nu uppkomna läget efterfrågas inte fältsjukhus\r\nav den specialiserade typ, med inriktning på\r\nkrigskirurgi, som vi tidigare haft i Saudiarabien.\r\nFNs barnfond och Världshälsoorganisationen\r\nkommer, tillsammans med flyktingkommissariatet,\r\natt svara för de akuta behov som finns av\r\nprimärhälsovård.</pre><pre>Däremot har regeringen i dag givit statens\r\nräddningsverk i uppdrag att inleda svenska\r\nhjälpsändningar, med tält och andra förnödenheter\r\nsom FN efterfrågat, med flyg till Turkiet.\r\nHjälpsändningarna ställs till FNs förfogande för\r\nsnabba insatser vid den turk-irakiska gränsen och i\r\nIran. Ett första plan lämnade i dag Landvetter med\r\nen last av stora uppvärmningsbara tält.</pre><pre>Olika svenska enskilda organisationer är dessutom\r\nnu i färd med att undersöka vilka hjälpinsatser de\r\nkan genomföra. Regeringen har en beredskap att\r\nbidra också till sådana insatser.</pre><pre>Fru talman! Med dagens beslut har Sverige hittills\r\nbidragit med totalt ca 420 milj.kr. i humanitär hjälp\r\ntill dem som drabbats av krisen vid Persiska viken.</pre><pre>Den tragedi och det lidande vi nu bevittnar i\r\nMellanöstern är en mänsklig katastrof av historiska\r\nmått. Jag anser att det borde vara en bjudande plikt\r\nför alla FNs medlemsländer och alla internationella\r\norganisationer att göra allt som står i deras makt för\r\natt hejda det fruktansvärda lidande som nu utspelas\r\ninför våra ögon. Hela världssamfundet måste nu\r\nsamlas för att rädda människoliv.</pre><pre>Anf. 30 PÄR GRANSTEDT (c):</pre><pre>Fru talman! Jag ber att få tacka statsrådet Lena\r\nHjelm-Wallén för informationen.</pre><pre>Låt mig först säga att jag instämmer helt i de\r\nallmänna uttalanden som statsrådet gjorde om\r\nvikten av att världssamfundet verkligen ställer upp\r\ni den fruktansvärda tragedi som vi nu bevittnar.</pre><pre>Det är naturligtvis värdefullt att regeringen nu har\r\nkommit till beslut om åtgärder. Men, fru talman,\r\nvarför har det tagit så lång tid? Det är faktiskt en\r\nvecka sedan vidden av denna katastrof stod klar.\r\nRegeringen har hittills inte lyckats komma fram till\r\nnågra åtgärder. Jag tycker att vi behöver få en\r\nförklaring till varför det tog så lång tid innan den\r\nsvenska regeringen började handla. Det är min\r\nförsta fråga.</pre><pre>Andra regeringar har visat betydligt större\r\nhandlingskraft och har kunnat få i gång omfattande\r\nhjälpinsatser. Varför har inte Sverige kunnat göra\r\nnågonting?</pre><pre>Nästa fråga som man naturligtvis också ställer sig\r\när: Varför har man inte utnyttjat det fältsjukhus\r\nsom vi hade i området? Det verkar vara oerhört\r\nopraktiskt att försena svenska hjälpinsatser genom\r\natt ta hem detta sjukhus till Sverige och sen dra i\r\ngång en apparat för att skicka nya\r\nuppvärmningsbara tält och kanske också medicinsk\r\npersonal. Att hänvisa till att fältsjukhuset var\r\nspecialiserat på krigskirurgi är i det här läget\r\nnärmast nonsens. Om det finns utrustning i\r\nsjukhuset som man inte behöver kan man ta hem\r\nden. Om det finns personal som inte kan göra en\r\ninsats i den nya situationen kan de också bytas ut.\r\nHuvuddelen av anläggningen och större delen av\r\npersonalen hade mycket väl kunnat utnyttjas. Vi\r\nvet att många gärna hade velat delta. Vad är\r\nförklaringen till denna hantering?</pre><pre>Det vore bra att få höra hur beredskapen är för\r\nytterligare insatser om det visar sig nödvändigt.\r\nStatsrådet antydde en del redan i sitt inlägg. Detta\r\när en katastrof av sådana dimensioner att vi inte vet\r\nhur stort hjälpbehovet kommer att bli.</pre><pre>Inom riksdagens utrikesutskott finns det en\r\nberedskap att hjälpa till med finansieringen av\r\nytterligare katastrofinsatser om sådana behövs.</pre><pre>Situationen ställer också krav på ett långsiktigt\r\ntänkande och en långsiktig strategi. Även om det\r\ninte riktigt är biståndsministerns ansvarsområde vill\r\njag gärna fråga: Finns det en diskussion i regeringen\r\nom hur Sverige kan bidra till att finna en mer\r\nlångsiktig lösning för kurdernas situation?</pre><pre>Anf. 31 INGER KOCH (m):</pre><pre>Fru talman! Jag vill också tacka biståndsministern\r\nför informationen.</pre><pre>Jag välkomnar initiativet till ytterligare medel till\r\nde hårt drabbade flyktingarna i den här regionen.\r\nVi kan i massmedia läsa om ohyggliga tragedier\r\nsom drabbar främst den kurdiska befolkningen. I\r\ndagens Svenska Dagbladet står det t.ex. om 3 800\r\növergivna och raserade byar och om ett helt folk på\r\nflykt.</pre><pre>Det är en angelägen sak att hjälpa dessa människor.\r\nMen hur vet vi att hjälpen kommer fram med tanke\r\npå de geografiska svårigheter som finns i området\r\nmed bergstrakter osv., och med svårigheter för\r\nlastbilar att komma fram på vägar? Hur avser man\r\nsäkerställa att hjälpen verkligen kommer fram?</pre><pre>Anf. 32 MARIA LEISSNER (fp):</pre><pre>Fru talman! Jag vill också tacka biståndsministern\r\nför att hon informerar riksdagen om det viktiga\r\nbeslut som har fattats om att nu äntligen satsa på\r\nkatastrofhjälp till de miljontals kurdiska flyktingar\r\nsom försmäktar i bergen och i gränstrakterna till\r\nIrak och Turkiet.</pre><pre>Det är en katastrof som kanske är den allra största i\r\nkurdernas historia. Den är ofattbar för oss som inte\r\nsjälva har upplevt liknande saker. Det har varit\r\nväldigt osäkert under en hel vecka, precis som Pär\r\nGranstedt påpekade, vad regeringen hade för\r\nplaner på ingripanden när det gäller både\r\nhumanitära och politiska insatser. Det dröjde flera\r\ndagar innan man slutligen kom sig för att göra ett\r\npolitiskt fördömande. Det dröjde ytterligare några\r\ndagar innan man fattade beslut om en humanitär\r\nhjälpinsats, och då hade redan många hunnit\r\nförsmäkta.</pre><pre>Jag skulle vilja instämma i frågan om hur det kom\r\nsig att det tog så lång tid. Jag vill också fråga,\r\neftersom det är slut på pengarna för\r\nkatastrofanslagen, om biståndsministern är beredd\r\natt föreslå riksdagen att ytterligare några hundra\r\nmiljoner tillförs katastrofanslagen för att användas\r\ninte bara för de irakiska kurderna utan också till\r\nsvältkatastrofen i Afrika. Där har folkpartiet\r\nliberalerna tagit ett initiativ i utskottet och\r\nföreslagit att 300 milj.kr. skall tillföras\r\nkatastrofanslaget. Jag vill också fråga\r\nbiståndsministern om regeringen är beredd att\r\nföreslå att vi tar emot ett antal av de mest\r\nbehövande irakiska kurderna, kanske både för att\r\nhjälpa några som har extra stort behov och för att\r\nsymboliskt visa att vi är beredda att ta åtminstone\r\nen del av bördan när det gäller de många irakiska\r\nflyktingarna. Det torde dessutom finnas ett stort\r\ngehör i riksdagen för en höjning av flyktingkvoten i\r\nsamband med ett sådant åtagande.</pre><pre>Till sist vill jag även fråga om regeringen planerar\r\natt vidta några politiska åtgärder, att ta initiativ i FN\r\neller i andra fora för att föra upp den kurdiska\r\nfrågan på den politiska dagordningen, antingen i\r\nform av en säkerhetskonferens för Mellanöstern\r\neller i någon annan lämplig form för att kunna finna\r\nen varaktig och stabil lösning på frågan om det\r\nkurdiska folkets mänskliga rättigheter.</pre><pre>Anf. 33 BJÖRN SAMUELSON (v):</pre><pre>Fru talman! Jag delar statsrådets mening i hennes\r\nbeskrivning av den fruktansvärda situation som det\r\nkurdiska folket och de kurdiska flyktingarna i\r\ngränstrakterna, inne i Iran och i Turkiet nu befinner\r\nsig i. Det är tungt att följa nyhetsmedias\r\nrapportering och se hur kvinnor, barn och män\r\nutsätts för en icke människovärdig förnedring.</pre><pre>Jag skulle vilja ställa några frågor till statsrådet.\r\nStatsrådet säger att det inte fanns behov av ett\r\nfältsjukhus med krigskirurgisk kompetens, men det\r\nmåste väl ha framgått av den information vi får att\r\ndet finns behov av annan sjukvårdskompetens.\r\nFinns det i så fall beredskap för att skicka ned\r\nsådant bistånd från Sverige. Det är litet krystat att\r\nsäga att det inte behövs krigskirurgisk kompetens\r\noch därför togs fältsjukhuset hem. Alla vet ju att\r\nkrigskirurgi till viss marginell del är skild från övrig\r\nkirurgi och annan sjukvård, men som bas ligger en\r\nallmän medicinsk och allmän kirurgisk kompetens.\r\nDet är den ena frågan.</pre><pre>Den andra frågan är om regeringen är beredd att\r\ninrätta en särskild flyktingkvot för dem som alldeles\r\nspeciellt skulle behöva ta sig ur den situation de nu\r\nbefinner sig i. Det fanns ju tidigare en beredskap\r\nfrån svensk sida att eventuellt ta emot\r\nhundratusentals flyktingar från de baltiska staterna\r\neller från Polen. Det är den andra frågan.</pre><pre>Den tredje frågan är på vilket sätt regeringen\r\nkommer att ta initiativ för att föra upp den kurdiska\r\nfrågan högt på den internationella agendan för att\r\nsöka en långsiktig och grundlig politisk lösning för\r\ndessa förtryckta folk.</pre><pre>Anf. 34 INGER SCHÖRLING (mp):</pre><pre>Fru talman! Jag vill bara säga att vi i miljöpartiet\r\nockså är mycket glada över att regeringen i dag har\r\ntagit det här beslutet och att vi har fått den här\r\ninformationen från biståndsministern. Vi är ändå\r\nmycket otåliga och litet bedrövade över att Sverige\r\noch hela världssamfundet ändå verkar ha blivit\r\ntagna på sängen av det som hände med kurderna i\r\nIrak. Det var ganska lätt att kunna förutse att det\r\nskulle bli på det här sättet. En sådan krigsherre och\r\nen sådan tyrann som Saddam Hussein nöjer sig inte\r\nmed att förlora, han vill också ha hämnd.</pre><pre>Miljöpartiet har tidigare i utrikesutskottet yrkat på\r\nytterligare medel till katastrofbiståndet. Det verkar\r\ntyvärr som om detta är omättligt. Vi vet ju att\r\nungefär 40 000 barn dör varenda dag, inte bara i\r\nMellanöstern utan i hela världen. Inte minst i\r\nAfrika som har oerhörda katastrofer och\r\nhungersnöder framför sig. Vi har naturligtvis i dag\r\nstött det utskottsinitiativ som har tillfört ytterligare\r\n300 milj.kr. till katastrofbiståndet, men det räcker\r\ninte. Därför skulle jag vilja fråga statsrådet om de\r\nmer långsiktiga planerna på hur Sverige ytterligare\r\nskall hjälpa till, inte bara den akuta hjälpen för\r\nkurderna utan även en mer långsiktig hjälp. Finns\r\ndet någon plan på hur hjälpen skall se ut och hur\r\nmycket pengar som vi ytterligare kan anslå. Även\r\nom de här 420 miljonerna är en bra bit på väg är det\r\ninte alls tillräckligt.</pre><pre>Tänker Sverige ta initiativ till en\r\nMellanösternkonferens för att nå en mer långsiktig\r\nlösning på hela Mellanösternproblemet. Detta har\r\nvi krävt redan på ett tidigt stadium. Problemet med\r\nkurderna är bara ett av de stora svåra problem som\r\nvi måste lösa. Om inte kurdfrågan blir löst kommer\r\nvi aldrig att få fred i Mellanöstern.</pre><pre>Frågorna var alltså om det är mer akut hjälp att\r\nvänta, mer långsiktig hjälp och om Sverige tänker\r\nta initiativ till en stor Mellanösternkonferens.</pre><pre>Anf. 35 Statsrådet LENA HJELM-WALLÉN\r\n(s):</pre><pre>Fru talman! Det är bra att man i den svenska\r\nriksdagen kan se en stor samstämmighet om att vi\r\nbör stödja de utsatta grupperna, kurder och andra,\r\nsom nu lider av den här konflikten och i dess\r\nförlängning av att bli bortjagade från de områden\r\ndär de har bott.</pre><pre>Sedan är då frågan hur snabbt man kan ge detta\r\nstöd. Det har gått en vecka sedan förra torsdagen\r\ndå de första tecknen på detta kom och då vi fick\r\nklart för oss vad som höll på att ske. Den torsdagen\r\nhade jag FNs flyktingkommissarie här på sitt första\r\nbesök, och vi talade igenom situationen. Jag\r\nförsäkrade henne om att den appell som de skulle\r\nkomma med skulle vi ställa upp på.</pre><pre>Vi har inte väntat, utan vid det första tillfället som\r\nvi hade och vid den första förfrågan vi fick sade vi:\r\nJa, vi ställer upp. Men vi måste veta vad som\r\nfaktiskt kan komma fram. Så snart vi hade den\r\nformella appellen och visste vad det var vi sade ja\r\ntill gav vi även besked, och det gav jag i måndags\r\näven om vi formellt inte förrän i dag har kunnat\r\nfatta beslut om det. Jag har inte heller kunnat\r\nredovisa det för riksdagen förrän i dag.</pre><pre>Internationella Röda korset och Ligan är på plats.\r\nDet är precis samma sak där, vi har haft kontakt\r\nmed dem dagligen och givit dem de besked de\r\nbehöver ha. Mina medarbetare har arbetat hela\r\nhelgen för att klara det här. Då tycker jag att det är\r\nlitet grand förmätet av riksdagens ledamöter att stå\r\noch säga ''äntligen''. Det är inte äntligen, det är\r\nfaktiskt varje dag som det ges besked, men sådana\r\nbesked där vi kan vara förvissade om att det vi\r\nställer upp med av svenska skattebetalares medel,\r\ndet kommer också fram. Om man bara vill se att\r\nsvenska plan lyfter från svenska flygplatser och\r\ndärmed tror att man har hjälpt människor, då har\r\nman en litet grand för närsynt syn på det här. Vi\r\nmåste förvissa oss om att det finns en apparat i\r\nTurkiet, i Irak och i Iran för att det skall komma\r\nfram. Jag känner mig också frustrerad över att vi\r\ndärmed inte bara kan göra vad vi vill, utan att vi\r\nmåste vänta in den här samordningen.</pre><pre>Det har varit så många katastrofer under senare tid\r\natt vi faktiskt har lärt oss en del om att mycket\r\nförfelar sin verkan om man inte har samordning på\r\nplatsen. Detta var egentligen svar till Inger Koch.\r\nVi passar in oss i FN-samordningen och i Röda\r\nkorsets samordning huvudsakligen. Därmed kan vi\r\nsäga att det finns en chans för att våra saker skall\r\nkomma fram och det är det viktigaste för mig.</pre><pre>Sverige kan inte ensamt klara detta, utan här måste\r\nhela världssamfundet ställa upp, och jag hoppas att\r\nså skall ske. Men jag vill betona att vi med de här\r\ninsatserna tar på oss mycket mer -- när man så att\r\nsäga delar upp katastrofinsatserna per land -- än\r\nvad som egentligen är vår andel. Det gör vi mycket\r\nmedvetet, för vi tycker att vi måste göra särskilda\r\ninsatser här.</pre><pre>Så till frågan om fältsjukhuset. Det är klart att det\r\nkan tyckas konstigt att skicka hem någonting som\r\nfinns i regionen, men frågan är då återigen: Vad är\r\ndet som behövs? Vi har ställt frågan till dem som\r\nfinns på plats: Har ni någon nytta av fältsjukhuset?\r\nDe har då sagt att det är andra saker som behövs.\r\nDet är en mycket mer primär hälsovård det handlar\r\nom nu än den ganska förfinade verksamhet som kan\r\nbedrivas i det fältsjukhus som vi skickade till\r\nPersiska viken.</pre><pre>Det behövs andra typer av utrustning, och det får\r\nman också från Sverige, t.ex. genom Röda korset,\r\nsom vi har stött. Genom den organisationen\r\nkommer det att bedrivas en hel del medicinsk\r\nverksamhet, plus att UNICEF,\r\nVärldshälsoorganisationen och\r\nflyktingkommissariatet har gjort upp om hur de\r\nskall hantera hälsovårdsfrågorna. Då får vi finna\r\noss i, även om vi har någonting som verkar bra sett\r\nmed svenska ögon, att det inte riktigt passar in i\r\nsammanhanget.</pre><pre>Det här kostar mycket resurser. Det innebär att vi\r\nnu får lov att omfördela och verkligen dammsuga\r\nalla anslag. Det går att få fram de medel som\r\nbehövs, och det är inte fullständigt slut i och med\r\ndetta, utan vi kan få fram ytterligare resurser. Det\r\när därför jag säger att vi har en beredskap att ge\r\nytterligare stöd, om svenska organisationer\r\nkommer senare och ber om det.</pre><pre>Så till de mer politiska frågorna. Jag vill erinra om\r\natt vi redan har många kurdiska flyktingar i Sverige,\r\nså det är inte alls någon ny situation för oss. Maria\r\nLeissner vet att vi diskuterar nu hur vi skall ha det\r\nmed flyktingkvoten, men det är en fråga som vi får\r\nkomma tillbaka till. Jag är inte i dag beredd att\r\nsvara på frågan om en speciell kvot för kurder utan\r\nerinrar om att kurder har varit en stor grupp och\r\nkommer att så förbli, antar jag, bland de flyktingar\r\nsom vi tar emot.</pre><pre>Jag har i dag svarat på frågor som har med det\r\nhumanitära stödet att göra. Den kurdiska frågan\r\nhar stora politiska dimensioner, och det är\r\nsjälvklart att denna fråga nu måste upp mycket\r\nhögre på den internationella politiska\r\ndagordningen än vad den någonsin varit. Där kan\r\nman verkligen använda ordet ''äntligen'', för jag\r\ntror att vi alla i dag känner oss litet illa till mods\r\növer att man inte har tvingat upp den frågan på den\r\ninternationella politiska dagordningen tidigare.</pre><pre>Men nu är det hög tid, och alla möjligheter måste\r\nutnyttjas att lösa denna fråga, tillsammans med de\r\nandra frågor som har att göra med bestående fred i\r\nMellanöstern. Det är otroligt väsentligt, och\r\nSverige kommer att vara aktivt i det arbetet.</pre><pre></pre><pre>Anf. 36 PÄR GRANSTEDT (c):</pre><pre>Fru talman! Statsrådet Hjelm-Wallén tycker att det\r\när förmätet av svenska riksdagsledamöter att visa\r\notålighet i den här situationen. Jag måste säga att ju\r\nmer hör jag hör av försöken att förklara varför det\r\nhar tagit en vecka för Sverige att ingripa i denna\r\nkatastrof, desto svårare har jag att förstå det.</pre><pre>Visst är det viktigt att man ser till att hjälpen\r\nkommer fram så effektivt som möjligt, men att man\r\nskall behöva hålla på en vecka för att försäkra sig\r\nom att ingenting går till spillo, medan folk befinner\r\nsig i de turkiska bergen utan mat och utan kläder,\r\nmedan det dör barn i mängder varje natt, det kan\r\njag inte förstå.</pre><pre>Visst måste man bygga upp ett effektivt bistånd,\r\nmen en av de första förutsättningarna för\r\nkatastrofinsatser är ju att de sker snabbt. Då får\r\nman kanske acceptera att biståndet blir litet mindre\r\neffektivt i början och se till att man hittar\r\neffektivare former vartefter. Att man är så\r\nomsorgsfull att hitta de effektivaste formerna att\r\nman inte gör någonting på en hel vecka, har jag\r\nväldigt svårt att förstå.</pre><pre>Resonemanget när det gäller fältsjukhuset är inte\r\nheller särskilt övertygande. Som jag sade tidigare,\r\nkan det ju hända att en del av sjukhusets utrustning\r\ninte var den mest ändamålsenliga, men den borde\r\nman ha kunnat byta ut. Det fanns ändå tält, det\r\nfanns grundläggande operationsutrustning, det\r\nfanns grundläggande tillgång på mediciner och\r\nsådana saker, och det fanns personal med\r\nmedicinsk kompetens. Även om en del kanske var\r\növerkvalificerade, hade de ändå kunnat göra\r\nbetydande insatser.</pre><pre>Så jag tycker fortfarande att de stora frågetecknen\r\nkvarstår: Varför tog det så lång tid? Varför\r\nutnyttjade man inte de resurser som faktiskt fanns i\r\nnärheten?</pre><pre>Den sista fråga jag skulle vilja ställa är: Kommer\r\nregeringen att göra någon utvärdering av sin egen\r\nhantering av den här katastrofen, för att finna\r\nformer för framtiden, så att det svenska ingripandet\r\nkan bli snabbare och vi fortare kan vara på plats när\r\nsaker och ting händer? Folk kan inte vänta en vecka\r\nnär de befinner sig i en akut katastrofsituation.</pre><pre>Anf. 37 FÖRSTE VICE TALMANNEN:</pre><pre>Jag vill erinra om att talarna i denna omgång får\r\nordet för korta kompletterande frågor. Jag vädjar\r\ntill ledamöterna att i andra inlägget begränsa sig\r\njust till att ställa korta kompletterande frågor.</pre><pre>Anf. 38 MARIA LEISSNER (fp):</pre><pre>Fru talman! Det var stor oro i de kurdiska\r\ngrupperna under den gångna helgen över den\r\nuteblivna reaktionen från regeringens sida. Oron\r\ngällde både det politiska stödet och de eventuella\r\nkatastrofinsatser som man hoppades att regeringen\r\nskulle göra. Det var t.ex. ingen representant för\r\nregeringen vid sorgetåget i söndags, och det skarpa\r\nfördömandet kom först ett antal dagar efter att\r\nkatastrofen stod klar för oss.</pre><pre>Det är bråttom vid katastrofer, inte bara att göra\r\npolitiska uttalanden utan också att börja med\r\nhjälpsändningar. Just i det här fallet vet vi att\r\nvarenda dag och varenda natt har människor dött\r\npå grund av att de inte har haft vatten eller mat.</pre><pre>Kanhända borde vi fundera över både Sveriges och\r\nockså världssamfundets katastrofberedskap, om\r\ndet skall behöva ta upp till en vecka innan\r\nhjälpsändningar kommer i gång på ett effektivt sätt.\r\nDet är oacceptabelt att låta människor dö i onödan\r\ndärför att världssamfundet inte klarar av att arbeta\r\nsnabbare än så här. Jag vill gärna fråga Lena Hjelm-\r\nWallén om inte det som nu hänt kan föranleda\r\nnågon åtgärd från Sveriges sida, både för oss själva\r\noch också för världssamfundets räkning.</pre><pre>Vad beträffar resurserna till katastrofanslaget\r\nhoppas jag att regeringen är beredd att ta till vara\r\ndet erbjudande som folkpartiet har lagt fram om att\r\nskjuta till ett antal extra hundra miljoner kronor till\r\ndet anslaget. Men det klarnar kanske så småningom\r\nvilken regeringens inställning blir där.</pre><pre>Till sist vill jag säga när det gäller kvoten för de\r\nkurdiska flyktingarna att det jag menade var inte att\r\nvi, som vi alltid gör, skall behandla ansökningar\r\nfrån de spontanflyktingar som kommer hit, utan att\r\nvi skall visa oss beredda från Sveriges sida att ta\r\nemot ett antal irakiska kurder via vår flyktingkvot.\r\nVare sig flyktingkvoten kan komma att höjas eller\r\ninte, skulle det vara välkommet med ett uttalande\r\nfrån biståndsministern, att Sverige faktiskt är berett\r\natt via flyktingkvoten ta emot ett antal av de mest\r\nbehövande irakiska kurderna.</pre><pre>Anf. 39 Statsrådet LENA HJELM-WALLÉN\r\n(s):</pre><pre>Fru talman! Jag tycker att det är litet onödigt att\r\nmissförstå så mycket som Pär Granstedt gör. Det\r\nhandlar inte om att vi har väntat med att besluta,\r\nnär vi hade kunnat besluta en vecka tidigare.</pre><pre>Varje dag har personal från Röda korset, från FNs\r\nflyktingkommissariat, från UNICEF osv. arbetat\r\nmed svenska pengar i det område vi nu talar om.\r\nDet är pengar som vi har lagt i de reguljära\r\nbidragen till dessa organisationer. Sverige är\r\nfaktiskt en av deras största bidragsgivare, och det\r\nhar gjort det möjligt för dem att ha en beredskap\r\nför att göra insatser.</pre><pre>Dessutom har jag givit besked under hand om att vi\r\nställer upp på de önskemål som de här\r\norganisationerna har om ytterligare medel, när de\r\nber oss om de pengarna. Jag kan inte kasta på dem\r\npengar innan de ber om dem. Vi måste ändå veta\r\nlitet grand vad svenska pengar skall nyttjas till.</pre><pre>Vi har inte försuttit en enda timme när det gällt att\r\nge besked. FN-planen med den stora appellen kom\r\ntill oss på förmiddagen, och vi har suttit i\r\nregeringssammanträde och kunnat fatta beslut\r\nsamma förmiddag. Jag tycker därför att det är litet\r\nförmätet att tala om att det tar så lång tid. Även om\r\nman kan tro så, är det inte först när det lyfter ett\r\nplan med svenska saker som Sverige är med.\r\nGenom vår bredd i insatserna och genom våra\r\nunderhandsbesked arbetas det hela tiden med\r\nsvenska insatser, svenska pengar. Det tycker jag\r\nfaktiskt att vi skall vara litet stolta över.</pre><pre>Jag gör inte anspråk på att vara expert på\r\nfältsjukhus och kunna bedöma det, men jag litar på\r\nvad folk som finns på plats säger -- FNs och Röda\r\nkorsets personal. De gör den här bedömningen. Vi\r\nhar dessutom frågat personer på ansvarig nivå i\r\nberedskapsstyrkan vad de tror om detta. Även de\r\nsäger att det här inte är den lämpligaste insatsen i\r\ndetta sammanhang. Det finns inget underlag för\r\nindignationen.</pre><pre>Man kan alltid säga att allt skall gå fortare och\r\nfortare. Maria Leissner, jag var tjänsteförrättande\r\nutrikesminister i fredags. Jag gjorde då ett mycket\r\nskarpt uttalande. Det gällde ett fördömande av hur\r\nIrak behandlar den här frågan. Jag gjorde också\r\nklart att Sverige skall stödja Frankrikes initiativ i\r\nsäkerhetsrådet, där det så småningom blev ett\r\nbeslut som är unikt i sitt slag där man tog upp\r\nkurdfrågan på ett helt nytt sätt. Vi är aktiva hela\r\ntiden om man vill se och höra detta. Vill man inte\r\ndet, hjälper det inte vad vi säger.</pre><pre>Överläggningen var härmed avslutad.</pre><pre>7 § Anslag till kronofogdemyndigheterna,\r\nm.m.</pre><pre>Föredrogs</pre><pre>lagutskottets betänkande</pre><pre>1990/91:LU18 Anslag till\r\nkronofogdemyndigheterna, m.m. (prop.\r\n1990/91:100 delvis).</pre><pre>Anf. 40 ELISABETH PERSSON (v):</pre><pre>Fru talman! Alla vet att det kan vara riktigt\r\nlönande att flytta från en kommun med hög\r\nkommunalskatt till en med lägre. Skillnaderna\r\nmellan en högskatte- och en lågskattekommun är\r\nstora. Det är fråga om ojämnheter som är\r\nuppmärksammade och väl kända. Det finns\r\nemellertid andra skillnader som är minst lika\r\nallvarliga, där ekonomin också är inblandad, men\r\nsom inte har rönt särskilt mycket uppmärksamhet.\r\nDessa frågor kan dessutom vara mycket allvarliga\r\nur rättssynpunkt.</pre><pre>Fru talman! Det är faktiskt betydligt mer lönande\r\natt vara skattesmitare och skattskriven i Stockholm\r\nän ute på landsorten eller i ett mindre län. Hur kan\r\ndet komma sig? Vi lever väl i ett land med samma\r\nlagar över hela landet, eller gör vi inte det? Jo, det\r\nstämmer i teorin, men praktiken är helt\r\nannorlunda. På grund av alltför stor\r\narbetsbelastning hinner inte\r\nkronofogdemyndigheterna -- framför allt i\r\nStockholm men också i Göteborg -- med att göra\r\ndet arbete som krävs för att driva in fordringar och\r\nskulder i den omfattning som man kan göra i andra\r\nlän. Ärendebalanserna är mycket stora.</pre><pre>Det här får naturligtvis allvarliga konsekvenser.\r\nLikheten inför lagen är satt ur spel. Som jag sade\r\n''lönar'' det sig förvånansvärt bra att vara\r\nskattesmitare i storstäderna. Får inte\r\nkronofogdemyndigheten de medel den behöver för\r\natt kunna utföra ett fullgott arbete, sätts\r\nnaturligtvis till slut betalningsmoralen i samhället i\r\nfara. Utan tillräckliga resurser för utbyggnad av\r\nverksamheten finns det inte heller något utrymme\r\nför förebyggande verksamhet, dvs. information och\r\nrådgivning till medborgarna, för att så få som\r\nmöjligt skall bli gäldenärer. Borgenärernas\r\nförväntningar på kronofogdemyndigheten löper\r\nallvarlig risk att urholkas. Privata inkassobyråer\r\nmed tvivelaktiga arbetsmetoder florerar.</pre><pre>Detta gäller således särskilt\r\nkronofogdemyndigheten i Stockholm. Här ligger\r\närendena som sagt på hög -- i stora högar.\r\nPersonalen räcker inte till för vare sig\r\nskatteindrivning eller enskilda mål. Slumpen avgör\r\nom en gäldenär inom rimlig tid kommer att krävas\r\npå sin skuld eller om ärendet helt enkelt kommer\r\natt förbli liggande utan åtgärd.</pre><pre>Kronofogdemyndigheten som sådan i hela landet\r\nhar nyligen genomgått en ganska genomgripande\r\nomorganisation. På flera håll i landet har det\r\nresulterat i effektivare arbete och bättre balanser.\r\nMen det går naturligtvis inte att via\r\norganisationsförändringar trolla med knäna. Det är\r\ntill syvende og sidst personal som skall arbeta med\r\närendena. Om det fattas personal blir ärendena\r\nliggande. Antalet nya konkurser eller personer\r\nmed skatteskulder minskar inte bara därför att\r\nkronofogden måste spara pengar. Situationen i\r\nStockholm är helt oacceptabel, men även i\r\nGöteborg behövs resursförstärkning.</pre><pre>Ytterligare en anledning till att det behövs en\r\nresursförstärkning är att kronofogden nästa år även\r\nskall ha hand om den summariska processen som nu\r\nligger på tingsrätten. Hur ser det ut på tingsrätterna\r\ni dag när det gäller att behandla dessa ärenden? I\r\nStockholm är ärendebalansen sju månader.</pre><pre>Kronofogdemyndigheten kommer att få\r\nresursförstärkning för att kunna överta den\r\nsummariska processen, men det står redan nu klart\r\natt övertagandet i själva verket kommer att bli\r\nbetydligt dyrare än vad som uppgavs när riksdagen\r\nskulle fatta beslut förra året. Måste man ta resurser\r\nfrån den nu redan mycket hårt ansträngda\r\nverksamheten för den nya summariska processen\r\nblir resultatet att t.ex. skattesmitarna i Stockholm\r\nfår än mer gyllene tider. Chansen att deras obetalda\r\nskatter skall kunna drivas in blir minimal!</pre><pre>I genomsnitt tar varje anställd inom\r\nkronofogdemyndigheten in ungefär 1,5 milj.kr. per\r\når på sin verksamhet. De drar således in dessa\r\npengar till statskassan. Det torde vara få människor\r\neller verksamheter som är så lönande, ens inom det\r\nprivata näringslivet. Detta kan uttryckas tydligare:\r\nVarje satsad miljon på kronofogdemyndigheten i\r\nStockholm ger i runda tal 5 milj.kr. tillbaka, varav\r\nden största delen tillfaller statskassan. Det är en\r\nmycket lönande verksamhet.</pre><pre>Som jag har berört tidigare finns även en annan\r\naspekt än den rent ekonomiska. Det är naturligtvis\r\ninte bra om det är slumpen som avgör om en skuld\r\nkommer att drivas in eller ej. Det urholkar det\r\nallmänna rättsmedvetandet. Det är verkligen\r\nallvarligt om en myndighets utövande drabbar folk\r\nolika och inte upplevs som rättvist.</pre><pre>Tyvärr har regeringen i budgetpropositionen inte\r\nsett det här förhållandet och beaktat vad\r\nkronofogdemyndigheten skulle ta in om den skulle\r\nfå mera resurser. Här har man i stället låtit\r\nsnålheten bedra visheten. Frågan är om också\r\nriksdagen skall låta sig bedras på samma sätt.</pre><pre>Vänsterpartiet motionerade redan förra året om\r\nresursförstärkning till den här verksamheten.\r\nSedan dess har vi i lagutskottet gjort flera\r\nstudiebesök hos olika fogdar, bl.a. i Göteborg och\r\nsenast i Stockholm. Efter dessa studiebesök är vi i\r\nvänsterpartiet än mer övertygade om det kloka i att\r\nge kronofogdemyndigheten och riksskatteverket\r\ndet anslag som myndigheterna har begärt. Vi har\r\nånyo en motion om mera pengar för att\r\nmyndigheterna skall kunna klara sin verksamhet.</pre><pre>Lagutskottets majoritet föreslår avslag på den\r\nmotionen. Jag yrkar bifall till reservation nr 1 i\r\nbetänkandet.</pre><pre>Anf. 41 OWE ANDRÉASSON (s):</pre><pre>Fru talman! I lagutskottets betänkande 1990/91:18\r\nbehandlar utskottet regeringens förslag om anslag\r\ntill kronofogdemyndigheten. I detta sammanhang\r\nhar utskottet även att ta ställning till två motioner.\r\nDen ena gäller ökningen av anslaget till\r\nkronofogdemyndigheterna, och den andra tar upp\r\nkronofogdemyndigheternas avgiftsfinansiering.</pre><pre>Kronofogdemyndigheterna över hela landet gör ett\r\nförtroendeingivande och bra arbete. Sedan den nya\r\nordningen infördes för kronofogdemyndigheten\r\nhar verksamheten blivit bättre och effektivare. Den\r\nnya ordningen har inneburit ny huvudman, ett\r\nmindre antal kronofogdedistrikt -- ett i varje län --\r\nsamt tillgång till ADB-baserat redovisningssystem,\r\ndet s.k. rex-systemet. Öppenheten från\r\nmyndigheternas sida liksom bättre\r\nöppethållandetider på kontoren har bidragit till att\r\nallmänheten får kontakt med\r\nkronofogdemyndigheten på ett bättre och\r\nnaturligare sätt.</pre><pre>Kronofogdemyndighetens arbetsbörda har, såsom\r\nhar påtalats här tidigare, under de senaste åren ökat\r\ni hela landet. En av de viktigaste orsakerna är att\r\ndet har varit för lätt att låna genom olika\r\nkreditinstitut. 80-talets högkonjunktur med stor\r\nefterfrågan på arbetskraft och därmed också goda\r\ninkomster har bidragit till att många började låna\r\nför framtida investeringar. När lågkonjunkturen\r\nbörjade göra sig påmind under 90-talet genom\r\nosäkerhet på arbetsmarknaden påverkades\r\nekonomin negativt och besvärligheter uppstod när\r\nräntor och andra skulder skulle betalas.\r\nKontokortsskulder -- där människor inte alltid är\r\ntillräckligt ekonomiskt medvetna -- kan vara en\r\nannan anledning till att antalet skuldsatta som\r\nhamnar hos kronofogdemyndigheten har ökat.</pre><pre>Nya arbetsuppgifter väntar som bekant\r\nkronofogdemyndigheten. Från den 1 januari 1992\r\ntar kronofogdemyndigheten över den summariska\r\nprocessen från tingsrätten. I proposition\r\n1990/91:100, bil. 9, föreslås ett anslag till\r\nkronofogdemyndigheten för att detta arbete skall\r\nkunna påbörjas. Utskottsmajoriteten ställer sig\r\nbakom det anslag som regeringen har föreslagit.\r\nMan vill dock från utskottets sida understryka vad\r\nman tidigare har sagt när det gäller den summariska\r\nprocessen, nämligen att om så erfordras skall\r\nregeringen ta initiativ till åtgärder för att arbetet\r\nskall fungera på ett tillfredsställande sätt. Det är\r\ningen nyhet vare sig för utskottet eller den\r\nmyndighet under vilken kronofogdemyndigheten\r\nhör att det under en följd av år har funnits problem\r\nvid vissa kronofogdemyndigheter.</pre><pre>Enligt propositionen skall nu de medel som sparas\r\nin genom tillämpning av rationaliseringskravet\r\nmotsvarande 1 % av anslaget kunna användas för\r\nåtgärder på de mest arbetstyngda\r\nkronofogdemyndigheterna. Detta är en\r\ntillfredsställande lösning.</pre><pre>Utsökningsavgifter och storleken på dessa har\r\ntidigare varit föremål för behandling av riksdagen.\r\nUtskottet har, som redovisas i betänkandet,\r\nföreslagit en översyn av riktlinjerna för\r\ntaxesättningen på exekutionsväsendets område. I\r\nden proposition som ligger till grund för\r\nbetänkandet föreslås att det skall uppdragas åt\r\nriksrevisionsverket i samarbete med\r\nriksskatteverket att göra den av riksdagen begärda\r\növersynen. I en motion föreslås att den kommande\r\növersynen breddas till att även omfatta\r\nindrivningsavgifter i A-mål, höjning av avgifter vid\r\nfastighetsförsäljning samt höjning vid\r\nkonkurstillsyn.</pre><pre>Frågan om indrivningsavgiftens storlek i A-mål\r\nmenar utskottsmajoriteten är en principiell fråga\r\nsom därför vid lämpligt tillfälle borde övervägas\r\ninom regeringen. Frågan om avgiften vid\r\nfastighetsförsäljning är redan tillgodosedd.\r\nTillsynsavgiften vid konkurser kan vid lämpligt\r\ntillfälle, om så anses befogat, ses över, dock inte i\r\nden nu aviserade översynen där tillsynsavgiften inte\r\nutgör någon utsökningsavgift.</pre><pre>Fru talman! Med det anförda yrkar jag bifall till\r\nhemställan i lagutskottets betänkande på samtliga\r\npunkter och avslag på reservationerna.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 § Ändring i växtförädlarrättslagen</pre><pre>Föredrogs</pre><pre>lagutskottets betänkande</pre><pre>1990/91:LU19 Ändring i växtförädlarrättslagen\r\n(prop. 1990/91:74).</pre><pre>Anf. 42 ELISABET FRANZÉN (mp):</pre><pre>Fru talman! I betänkande LU19 föreslås att\r\nriksdagen skall besluta om ändringar i\r\nväxtförädlarrättslagen. Den ändringen innebär att\r\nytterligare ett antal växtsorter kommer att omfattas\r\nav lagen. Dessutom skall nuvarande indelning\r\nslopas, eftersom den i vissa situationer kan hindra\r\natt man medger växtförädlarrätt. Det rör sig inte\r\nom några omfattande ändringar i lagen.\r\nMiljöpartiet anser dock att starka etiska skäl talar\r\nemot att någon skall kunna ha ensamrätt till\r\nlevande organismer.</pre><pre>När stora växtförädlingsföretag utnyttjar den här\r\nensamrätten kommersiellt får det till följd att den\r\ngenetiska mångfalden minskar i jordbruket. Det\r\nkan medföra att lokala varianter av kulturväxter\r\nförsvinner och ersätts med ett fåtal standardsorter.\r\nDetta händer i vårt land, och det händer i andra\r\nländer. I tredje världen finns exempel på lokala\r\nodlingssorter som har utnyttjats kommersiellt,\r\ntagits ifrån de rättmätiga ägarna och sedan sålts.</pre><pre>Växtförädlarrättslagen utgör en del av en\r\nlagstiftning som handlar om rätt till levande\r\norganismer. Ett exempel är patentlagen. I ett\r\ntidigare skede i riksdagsbehandlingen har vi begärt\r\nen utredning om hela skyddet för biologiska\r\nuppfinningar. Tyvärr har den avslagits, men jag vill\r\ngärna påminna om den och vi återkommer i frågan.</pre><pre>Jag vill slutligen yrka bifall till miljöpartiets\r\nreservation till det här betänkandet.</pre><pre></pre><pre>Anf. 43 INGER HESTVIK (s):</pre><pre>Fru talman! De förslag till ändringar i\r\nväxtförädlarrättslagen som tillstyrks i lagutskottets\r\nbetänkande nr 19 är mycket marginella, precis som\r\nElisabet Franzén framhöll.</pre><pre>Ett förslag gäller uppräkningen av de skyddade\r\nväxterna. Den bör ske i bokstavsordning. I dag är\r\nväxterna ordnade i grupper allt efter\r\nanvändningsområde -- t.ex. köksväxter för sig och\r\nprydnadsväxter för sig. Alfabetisk ordning\r\ntillämpas när UPOV -- unionen för skydd av\r\nväxtförädlingsprodukter -- varje år ger ut en\r\nförteckning över skyddade växtsläkten och arter i\r\nmedlemsländerna. Vi anser att Sverige som har\r\ntillträtt UPOV-konventionen bör ha samma\r\nordning som i övriga konventionsländer.</pre><pre>Det andra förslaget gäller en utökning av antalet\r\nväxtsläkten som skall omfattas av växtförädlarrätt.\r\nDet gäller rajsvingel, nypon, aronia, try, rönn,\r\npoppel och asp. Det är således inte fråga om någon\r\nstor utökning.</pre><pre>De synpunkter som framförs i reservationer från\r\nmiljöpartiet om olika etiska spörsmål i samband\r\nmed ensamrätt på levande materia, hot mot den\r\ngenetiska mångfalden, u-ländernas möjligheter och\r\nkravet på en utredning rörande det\r\nimmaterialrättsliga skyddet för alla\r\nbioteknologiska uppfinningar har vi debatterat här\r\ni kammaren för några veckor sedan i samband med\r\ndebatten om anslagen till patentverket m.m. Jag\r\ntänker därför inte gå in på dem än en gång. Liksom\r\ndå hänvisar jag i dessa frågor till den arbetande\r\ngenteknikberedningen.</pre><pre>Utskottsmajoriteten tillstyrker hemställan i\r\nlagutskottets betänkande och avstyrker således\r\nreservationen som har fogats till betänkandet.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 § Ändring i lagen om internationell\r\njärnvägstrafik</pre><pre>Föredrogs</pre><pre>lagutskottets betänkande</pre><pre>1990/91:LU20 Ändring i lagen om internationell\r\njärnvägstrafik (prop. 1990/91:70).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Företogs till avgörande lagutskottets betänkanden\r\n1990/91:LU22, 1990/91:LU18, 1990/91:LU19 och\r\n1990/91:LU20.</pre><pre>Lagutskottets betänkande LU22</pre><pre>Mom. 3 (nya anslag på konsumentområdet)</pre><pre>Utskottets hemställan bifölls med 280 röster mot\r\n16 för reservation 1 av Gösta Lyngå.</pre><pre>Mom. 4 (anslag till konsumentverket)</pre><pre>Utskottets hemställan -- som ställdes mot\r\nreservation 2 av Gösta Lyngå -- bifölls med\r\nacklamation.</pre><pre>Mom. 5 (finansieringen av konsumentverksamhet\r\nm.m.)</pre><pre>Utskottets hemställan bifölls med 263 röster mot\r\n34 för reservation 4 av Elisabeth Persson och Gösta\r\nLyngå. 1 ledamot avstod från att rösta.</pre><pre>Mom. 6 (konsumentverket i framtiden)</pre><pre>Utskottets hemställan bifölls med 238 röster mot\r\n58 för reservation 6 av Rolf Dahlberg m.fl. 1\r\nledamot avstod från att rösta.</pre><pre>Mom. 7 (miljövänlig konsumtion)</pre><pre>Utskottets hemställan -- som ställdes mot\r\nreservation 7 av Ulla Orring m.fl. -- bifölls med\r\nacklamation.</pre><pre>Mom. 14 (varudeklarationer)</pre><pre>Utskottets hemställan -- som ställdes mot\r\nreservation 15 av Rolf Dahlberg m.fl. -- bifölls med\r\nacklamation.</pre><pre>Mom. 23 (stöd till konsumentorganisationer)</pre><pre>Utskottets hemställan bifölls med 266 röster mot\r\n21 för reservation 22 av Elisabeth Persson. 11\r\nledamöter avstod från att rösta.</pre><pre>Mom. 24 (konsumentforskning)</pre><pre>Utskottets hemställan bifölls med 212 röster mot\r\n19 för reservation 24 av Gösta Lyngå. 61 ledamöter\r\navstod från att rösta.</pre><pre>Mom. 28 (varudeklarationer om miljöskadliga\r\nämnen)</pre><pre>Utskottets hemställan bifölls med 228 röster mot\r\n69 för reservation 28 av Martin Olsson m.fl.</pre><pre>Mom. 29 (garantier)</pre><pre>Utskottets hemställan bifölls med 153 röster mot\r\n144 för reservation 29 av Rolf Dahlberg m.fl. 1\r\nledamot avstod från att rösta.</pre><pre>Mom. 30 (avbeställning vid konsumentköp)</pre><pre>Utskottets hemställan bifölls med 153 röster mot\r\n143 för reservation 30 av Rolf Dahlberg m.fl.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU18</pre><pre>Mom. 1 (anslag till kronofogdemyndigheterna)</pre><pre>Utskottets hemställan bifölls med 275 röster mot\r\n20 för reservation 1 av Elisabeth Persson. 2\r\nledamöter avstod från att rösta.</pre><pre>Mom. 2 (översyn av taxesättningen)</pre><pre>Utskottets hemställan bifölls.</pre><pre>Lagutskottets betänkande LU19</pre><pre>Utskottets hemställan -- som ställdes mot\r\nreservationen av Kaj Nilsson -- bifölls med\r\nacklamation.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, lagutskottets betänkanden\r\nLU21 och LU23, beslöt kammaren på förslag av\r\nförste vice talmannen att de skulle företas till\r\navgörande i ett sammanhang sedan debatten i båda\r\ndessa ärenden avslutats.</pre><pre>10 § Äktenskaps- och arvsrättsliga frågor</pre><pre>Föredrogs</pre><pre>lagutskottets betänkande</pre><pre>1990/91:LU21 Äktenskaps- och arvsrättsliga\r\nfrågor.</pre><pre>Anf. 44 CHARLOTTE CEDERSCHIÖLD\r\n(m):</pre><pre>Fru talman! Värdet av sociala nätverk kan\r\nknappast överskattas. Kärnan i det sociala\r\nnätverket är oftast familjen, föräldrar, barn, syskon\r\noch andra närstående. Där kärleksbanden är\r\nstarkast tas det största ansvaret. Många familjer är\r\nomgärdade av äktenskapliga regelverk. Även om\r\ninte alla familjer fungerar och alltför många barn\r\nväxer upp utan pappa -- av problembarnen är det\r\n90 % -- så är det inget skäl att nedvärdera\r\nbetydelsen av äktenskap och familj! Tvärtom!</pre><pre>Det är i familjen barnen skall lära sig värderingar\r\noch normer. Om familjen kommer långt ner på\r\nprioriteringslistan som i dag riskerar normlösheten\r\natt breda ut sig. Om reglerna i äktenskapsbalken\r\ninte värnar om familjens möjligheter att själv välja\r\nden arbetsfördelning, det liv och den tid\r\nföräldrarna avsätter för barnens fostran och för\r\nutvecklingen av familjeband och kärleksband, då\r\nuppstår snarare en familjefälla. Familjen blir då\r\nmer ett ställe för utövande av praktiska sysslor än\r\nden källa till styrka och stöd i tillvaron som den\r\nborde utgöra och som människor så väl behöver.</pre><pre>Ingenting kan ersätta familjen. Den är inte bara ett\r\nstöd för den den enskilde, utan den viktigaste\r\nutposten mot krafter som eroderar samhällets\r\ngrundvalar. Familjen är barnens bästa skydd. Även\r\nom alla inte kan få 100 % av detta skydd är det vår\r\nskyldighet som politiker att ge familjerna, bl.a.\r\ngenom äktenskapslagstiftningens utformning, de\r\nbästa förutsättningar att skapa så trygga\r\nfungerande familjer som möjligt.</pre><pre>För att kunna detta måste man erkänna att barn\r\nbehöver sina föräldrar, båda sina föräldrar och tid\r\noch möjlighet att utveckla en familjegemenskap.\r\nOm familjerna fråntas möjligheterna att bestämma\r\növer sina liv kommer de heller inte att kunna ta det\r\nansvar de bör ta, ett ansvar som sannolikt blir mer\r\npåtagligt ju svårare de ekonomiska effekterna av de\r\nsenaste decenniernas socialdemokratiska politik\r\nblir. I det arbetet för ett mer civiliserat, fritt och\r\nmångfasetterat samhälle som ligger framför oss\r\nfyller äktenskapslagstiftningen ingen oväsentlig\r\nroll. Vi moderater har i detta sammanhang fyra\r\nförslag, som alla skulle stärka familjens\r\nekonomiska möjligheter att fylla sin uppgift.</pre><pre>Avtalsrätten är inskränkt vad avser makars\r\nmöjlighet att sinsemellan avtala om hur de vill\r\nfördela ett eventuellt pensionssparande. Annat\r\nsparande kan fördelas men inte pensionssparandet.\r\nPensionsspara tillsammans får man helt enkelt inte.</pre><pre>Familjemedlemmarnas möjlighet att sinsemellan\r\nskydda och stötta varandra hindras av de\r\nsocialdemokratiska ställningstagandena. Detta\r\nmissgynnar kvinnor i allmänhet. Mot bakgrund av\r\nurholkningen i de allmänna trygghetssystemen på\r\npensionssidan visar socialdemokraterna här en\r\nskrämmande cynism. Makarna omyndigförklaras\r\nhär, liksom i sina roller som föräldrar.</pre><pre>Möjlighet att träffa avtal finns inte och har inte\r\nfunnits, varför ett eventuellt behov av att träffa\r\navtal ej har kunnat komma till uttryck. Argumentet\r\natt det inte föreligger något utbrett behov av avtal\r\nsaknar således relevans. Det är något man tror\r\nsnarare än har saklig grund för.\r\nFörsäkringsbolagen, som har erfarenhet av\r\ndiskussioner om familjeskydd, gör motsatt\r\nbedömning och tillskyndar avtalsrätt mellan makar\r\ni detta avseende. Därmed faller också majoritetens\r\nförsäkringstekniska betänkligheter.</pre><pre>Socialdemokraternas modell att tvinga människor\r\ntill bodelning för att kunna trygga varandra visar\r\nsocialdemokraternas bristande förståelse för\r\näktenskapets och familjens betydelse. Ett\r\nargument värdigt socialdemokratin är att motsätta\r\nsig något eftersom det förutsätter aktivitet. Det\r\ngörs i detta fall. Det är en absurd syn hos den som\r\ngör anspråk på att leda ett land. Det är en\r\nutgångspunkt som bara kan leda åt ett håll:\r\npassivitet och tillbakagång.</pre><pre>Det är med all sannolikhet mycket bättre att\r\nstämma i bäcken än i ån, dvs. att i början av ett\r\nfungerande äktenskap träffa avtal än att reda upp\r\nen osorterad ekonomi i ett havererat äktenskap.</pre><pre>Det väsentliga lilla ordet nu finns med i\r\nmajoritetens yrkande om avslag på min motion. Nu\r\nfinns det inte skäl att tillåta människor att träffa\r\navtal. Om socialdemokraterna hade haft starka skäl\r\nhade ordet nu knappast funnits med. Man kan här\r\nana en gardering för att slippa gå emot ett\r\neventuellt förslag från en borgerlig regering. I\r\nannat fall måste nu vara ett uttryck för att man tror\r\natt det allmänna pensionssystemet skall falla\r\nsamman, och då behövs avtalsrätten. Felet är bara\r\natt då är det litet sent. Därför finns all anledning att\r\nnu bifalla reservation 2, till vilken jag yrkar bifall.</pre><pre>Den som tagit eller tar ett stort familjeansvar,\r\nkvinnor ofta till större andel än män, har all\r\nanledning att studera detta betänkande. Här finns\r\nsvart på vitt på hur socialdemokraterna värderar\r\nderas insats. Inte nog med att dessa kvinnor ofta\r\nhindras från att få sin sak prövad i domstol genom\r\natt rättshjälp i princip inte ges för bodelning. Skulle\r\nkvinnan i fråga privat lyckas låna ihop till en\r\ndomstolsprövning, möts hon av lagregler som inte\r\nförutsättningslöst accepterar rättvisa i det enskilda\r\nfallet vad avser om pensionsförsäkring skall ingå i\r\nbodelningen.</pre><pre>Skälighetsregeln i 10 kap. 3 § 3 stycket\r\näktenskapsbalken är en undantagsregel som endast\r\nfår tillämpas restriktivt. Inte nog med att domstolen\r\nfår tillämpningssvårigheter, utan om majoriteten av\r\nbodelningsfallen skulle få ett oskäligt utfall har\r\ndomstolen ändå inte möjlighet att döma rättvist om\r\nden skall följa motivtexten. Det är ett rättssystem\r\nsom i varje fall inte utmärker sig för självklar\r\nrättssäkerhet. Denna tillämpning av lagrummet har\r\nockså med rätta kritiserats av mängder av\r\nremissinstanser inkl. rättslig expertis. Även\r\nfolkpartiet har glädjande nog sällat sig till den\r\nrättssäkra sidan. Regeln bör givetvis omarbetas så\r\natt det klart framgår att den inte skall tillämpas\r\nrestriktivt.</pre><pre>För att spara kammarens tid avstår jag från att yrka\r\nbifall till reservation 3, men den moderata\r\nriksdagsgruppen står givetvis starkt bakom denna\r\nreservation.</pre><pre>Reservation 4 behandlar det totala\r\npensionsskyddet vid bodelning. Här finns\r\nanledning för landets kvinnor att beakta den\r\nutvidgning i pensionstrygghet som moderaterna\r\noch folkpartiet eftersträvar, inte minst för många i\r\ndag drabbade kvinnor. En lösning som bör prövas\r\när att makar frivilligt bör kunna få avtala att de\r\nsamlade pensionsrättigheterna skall delas vid en\r\nkommande bodelning. Denna nya rättighet skulle\r\nmed fördel kunna kombineras med\r\npensionsberedningens förslag om utvidning av\r\ntillämpningsområdet för jämkningsregeln i 10 kap.\r\n3 § äktenskapsbalken till att avse även ATP och\r\nkollektivavtalspensioner. Båda modellerna bör\r\nsnarast utredas vidare.</pre><pre>Därmed ber jag att få yrka bifall till reservation 4.</pre><pre>Bakom reservation 5 angående\r\nförmånstagarförordnanden om enskild egendom\r\ndöljer sig ett ställningstagande från majoritetens\r\nsida som verkligen förtjänar att delges en större\r\nkrets, inte minst väljarna. Efter visst motstånd från\r\nmajorieteten lyckades vi på den borgerliga sidan\r\nmed anledning av min motion få till stånd en\r\nhearing i utskottet om detta. All tänkbar\r\nsakkunskap inbjöds: försäkringsinspektionen,\r\nAdvokatsamfundet, Sveriges försäkringsförbund,\r\nförsäkringsbolagen i form av Folksam, Wasa och\r\nSkandia. Hela sakkunskapen utan undantag\r\nhävdade kraftfullt och enhälligt att det är angeläget\r\natt införa förmånstagarförordnande om enskild\r\negendom vid pensionsförsäkring. Skälen var\r\nmånga. Vi fick i utskottet helt klart för oss att\r\nnuvarande förhållanden försvårar för människor på\r\nmånga sätt. Det snedvrider marknaden. Människor\r\nkan inte spara som de vill på grund av felaktiga\r\neffekter. Avtal skrivs som är rättsvidriga.\r\nFörmånstagarförordnanden skrivs in i tron att\r\nlagen helt enkelt måste ändras eftersom nuvarande\r\nförhållanden helt strider mot sunt förnuft. Denna\r\nmöjlighet finns ju vid andra ekonomiska\r\ntransaktioner vad avser bankmedel och andra\r\nresurser och t.o.m. om möbler och gåvor. Särskilt\r\nFolksam påpekade hur människor i små\r\nekonomiska omständigheter drabbas. Enigheten\r\nvar bedövande. Varje politiker med anspråk på\r\nsaklig behandling måste erkänna att alla sakliga\r\nskäl talade i en riktning.</pre><pre>Miljöpartiet lät förnuftsskäl tala och tog ställning\r\nför att avskaffa denna inskränkning i avtalsrätten,\r\nsom vi borgerliga politiker ville avskaffa redan\r\nförra året. Även EG-skäl talade för, och mycket\r\nannat som tiden här inte tillåter att jag redogör för.</pre><pre>Om väljarna hade haft det tvivelaktiga nöjet att\r\nefter hearingen och denna argumentering få\r\nuppleva hur majoriteten, fullständigt tomhänt,\r\navvisade förslaget, hade de liksom jag och övriga\r\nborgerliga politiker frågat sig vilka grunder som\r\nligger bakom majoritetens ställningstagande --\r\nfördomar eller vad?</pre><pre>Det syns också delvis på avslaget att man knappast\r\nräknar med att klara att ta ställning emot en\r\nframtida borgerlig proposition. Här finns åter det\r\nlilla ordet nu samt den mycket mer intressanta\r\nformuleringen: ''Utskottet vill inte utesluta att\r\nfrågan kan komma i ett annat läge.''</pre><pre>Jag ber därmed att få yrka bifall till reservation 5.</pre><pre>Vad avser yrkandet om sambolagen har vi\r\nmoderater kritiserat den i flera avseenden bl.a.\r\ndärför att den är en form av kollektivanslutning av\r\nsamboende som inte vill ingå äktenskap. Vi anser\r\nfortfarande att det saknas behov av lagen och går\r\ndärför inte in på delförändringar av den. Detta\r\nframför vi i ett särskilt yttrande.</pre><pre>Vad avser momentet om internationell\r\näktenskapsrätt finns det enligt min uppfattning\r\nanledning att i samband med en större översyn av\r\nutlandssvenskarnas situation, varav familjerättsliga\r\nfrågor är en del, se till att informationen påtagligt\r\nförbättras. Få har riktigt klart för sig var den\r\negentliga rättsförlusten ligger för\r\nutlandssvenskarna med anledning av den nya\r\nlagstiftningen om internationella äktenskap, där\r\nnationalitetsprincip byts mot hemvistprincip. Jag\r\npekar i ett särskilt yttrande bl.a. på var\r\nrättsförlusten ligger. Informationen till\r\nutlandssvenskarna måste förbättras och den\r\nfamiljerättsliga delen ingå i ett större sammanhang,\r\nvarför det här ej finns anledning att framställa\r\nyrkanden i detta familjerättsliga avseende.</pre><pre>Med detta har jag yrkat bifall till reservationerna 2,\r\n4 och 5. Jag vill avsluta med fyra frågor till\r\nmajoriteten:</pre><pre>1. Varför skall makar som vill ta ansvar för\r\nvarandra förbjudas att träffa avtal om sina privat\r\ninbetalade pensioner?</pre><pre>2. Varför skall det vara friare placering för möbler,\r\nkonst och juveler än för sparandet?</pre><pre>3. Varför försvåra för domstolen att skipa rättvisa\r\nför den enskilde?</pre><pre>4. Kan politiker veta bättre än den enskilde\r\nspararen vem som skall få dennes sparkapital?</pre><pre>Anf. 45 MARTIN OLSSON (c):</pre><pre>Fru talman! Familjen är grunden både för\r\nsamhället och för de flesta människor. Även om det\r\nmoderna samhället skall tillförsäkra alla en\r\nmateriell trygghet har familjen -- och kommer\r\nsäkert även i framtiden att ha -- en avgörande\r\nbetydelse för den enskildes trygghet och trivsel\r\nsåväl under uppväxtåren som när man är vuxen.</pre><pre>Familjesplittringen med stort antal skilsmässor är\r\nomfattande i vårt land. Det innebär att i synnerhet\r\nmånga barn inte får leva under trygga\r\nhemförhållanden tillsammans med båda sina\r\nföräldrar. I stället tvingas många barn att uppleva\r\nhur de mer eller mindre förlorar den ene av\r\nföräldrarna -- en förälder som de i bästa fall får\r\nvistas hos ibland. Även om en skilsmässa är en svår\r\nupplevelse för alla inblandade är det oftast barnen\r\nsom drabbas hårdast.</pre><pre>Från centern ser vi med oro på de höga\r\nskilsmässotalen i vårt land, framför allt utifrån de\r\nproblem skilsmässorna kan medföra för barnen.\r\nUlla Tillander och Rune Backlund har tagit upp\r\nproblemet i sin motion L401, vilket föranlett oss\r\nbåda centerpartister i lagutskottet att foga\r\nreservation 1 till utskottets betänkande.</pre><pre>Liksom motionärerna anser vi att människor som\r\nbefinner sig i en skilsmässosituation ofta är i behov\r\nav stöd och hjälp. Det gäller främst par med barn.</pre><pre>Det är därför väsentligt att människor som\r\nupplever en situation av söndring i sina äktenskap,\r\nkan få hjälp att få sin situation analyserad, t.ex.\r\nfrån de perspektiv en objektiv och kunnig person\r\nkan anlägga. Konflikter mellan makar bör -- om\r\nhjälp och stöd ges i god tid innan brytningen är\r\ndefinitiv -- i vissa fall kunna lösas.</pre><pre>Fram till 1970-talet gällde regler om obligatorisk\r\nmedling före äktenskapsskillnad. Allmänt ansågs\r\natt den inte fyllde de funktioner som var önskvärda.\r\nBl.a. beroende på att den oftast företogs i\r\nomedelbar anslutning till väckande av talan om\r\näktenskapsskillnad. När den obligatoriska\r\nmedlingen avskaffades ersattes den av möjlighet till\r\nfrivillig medling.</pre><pre>Mot bakgrund av angelägenheten av att ge familjer\r\nsom är på väg att splittras stöd och hjälp tar\r\nmotionärerna upp frågan om återgång till ett\r\nsystem med obligatorisk medling för par med\r\nminderåriga barn.</pre><pre>Vi reservanter delar helt motionärernas åsikt att\r\nfamiljer med problem behöver samhällets stöd för\r\natt om möjligt lösa sina konflikter. Men i stället för\r\natt rekommendera en återgång till obligatorisk\r\nmedling vill vi att man i första hand satsar på\r\nutbyggnad av den frivilliga familjerådgivningen, så\r\natt den kan ge människor erforderlig hjälp för\r\nlösande av konflikter. Det räcker dock inte endast\r\nmed ekonomiska och personella resurser för denna\r\nverksamhet. Det fordras även att kännedomen om\r\nfamiljerådgivningen ökar, så att människor i\r\nkonfliktsituationer verkligen ser det som helt\r\nnaturligt att söka hjälp och stöd där. Mycket\r\nbehöver förmodligen satsas på upplysning och\r\ninformation, t.ex. till blivande föräldrar och\r\nbarnfamiljer, om familjerådgivningens möjligheter\r\natt ge stöd och hjälp, och ge det innan det är försent\r\natt rädda äktenskapet.</pre><pre>Fru talman! Det är främst för barnens skull och för\r\nderas rätt att få växa upp under harmoniska\r\nförhållanden som samhället måste se som sin\r\nskyldighet att om möjligt begränsa\r\nfamiljesplittringen. Det är därför viktigt att\r\nriksdagen i enlighet med reservation nr 1 uttalar\r\nvikten av att regeringen noga prövar\r\nförutsättningarna för olika åtgärder i syfte att lösa\r\nkonflikter inom familjerna och om möjligt undvika\r\natt det blir familjesplittring.</pre><pre>Jag vill yrka bifall till reservation 1.</pre><pre>Bland övriga frågor i detta betänkande vill jag\r\nnämna några som hör samman med vilka\r\nekonomiska rättsverkningar äktenskapet skall ha.\r\nVi bör då erinra oss att äktenskapet är en förening\r\nav två ekonomiskt självständiga parter, och att var\r\noch en under äktenskapet råder över sin egendom\r\noch svarar för sina skulder. Först när äktenskapet\r\nupplöses -- genom dödsfall eller skilsmässa --\r\nfördelas giftorättsegendomen lika mellan makarna\r\neller deras arvingar.</pre><pre>Möjligheten att förordna om enskild egendom --\r\nalltså egendom som är skyddad även vid\r\näktenskapets upplösning -- finns dels genom\r\näktenskapsförord, dels genom att någon i\r\ntestamente eller regler för gåva angett att egendom\r\nskall vara mottagarens enskilda.</pre><pre>En fråga som vi nu åter har haft att behandla i\r\nutskottet är om makar utöver äktenskapsförord\r\näven skall kunna avtala om hur\r\npensionsförsäkringar skall fördelas mellan dem.</pre><pre>Från centerns sida ser vi det närmast som självklart\r\natt makar skall ha möjlighet att avtala om hur deras\r\negendom, inkl. försäkringar, skall fördelas vid\r\nframtida bodelning. Att som majoriteten i\r\nlagutskottet föreslår, nämligen att hindra makar att\r\nfå rätt att avtala om pensionsförsäkringar, finner vi\r\ni centern föga förenligt med principerna om makars\r\nrätt att disponera och förordna om sin egendom.</pre><pre>Vi stöder därför reservation 2.</pre><pre>I reservation 5 behandlas frågan om\r\nförmånstagarförordnande om enskild egendom.\r\nSom jag nyss nämnt kan man genom testamente\r\neller villkor för gåva förordna om att egendom skall\r\nvara enskild och därmed vara skyddad emot att\r\nförloras vid en eventuell skilsmässa. Däremot har\r\nman inte rätt att genom förmånstagarförordnande i\r\nförsäkring föreskriva att den egendom som avses\r\nmed förordnandet skall vara mottagarens enskilda.\r\nI praktiken gäller det om ens barn skall kunna\r\ninneha även sådan egendom som enskild.</pre><pre>För att få ökat underlag för bedömning av denna\r\nfråga hade lagutskottet en hearing. Sällan har\r\nåsikterna vid en hearing varit så samstämmiga.\r\nRepresentanterna för försäkringsinspektionen,\r\nadvokatsamfundet och de olika försäkringsbolagen\r\nvar helt överens om att en sådan rätt bör införas,\r\neftersom den i ökad utsträckning efterfrågas av\r\nförsäkringstagare.</pre><pre>Trots detta avvisar majoriteten även i år kravet,\r\nvilket är förvånande, med hänsyn till -- för att knyta\r\nan till den tidigare debatten -- det\r\nkonsumentintresse för en lagändring som klart\r\nkommit till uttryck vid hearingen.</pre><pre>Fru talman! Sammanfattningsvis står centern\r\nbakom reservation innebärande dels ett uttalande\r\natt om möjligt vidta och göra större insatser för att\r\nförebygga skilsmässor, dels att ytterligare öka\r\nmöjligheten för människor att förordna om sin\r\negendom även då det gäller försäkringar.</pre><pre></pre><pre>Anf. 46 ELISABETH PERSSON (v):</pre><pre>Fru talman! Jag kommer nästan enbart att beröra\r\ndet sista avsnittet i betänkandet, det som handlar\r\nom registrerat partnerskap för homosexuella. Ett\r\näktenskap innebär en rad sociala, ekonomiska och\r\njuridiska åtaganden och rättigheter för parterna\r\nsinsemellan och visavi samhället. I flera avseenden\r\ngäller lika förhållanden för dem som, i stället för att\r\ngifta sig, väljer att leva som sambor. Det är\r\notvivelaktigt så, att normen i vårt samhälle, på gott\r\noch ont, är att vuxna människor skall leva i\r\nparförhållanden. På olika sätt sanktioneras också\r\ndetta.</pre><pre>Men det är inte bara av ekonomiska eller juridiska\r\nskäl som människor vill gifta sig. Om man älskar\r\nvarandra känns det för de flesta som en naturlig\r\nönskan att bo och leva ihop, ha ett samliv, dvs. gifta\r\nsig, knyta hymens band, för att använda ett\r\npatetiskt uttryck, eller bli ett par. Man skulle kunna\r\ntro att vi alla ställde oss bakom det. Men\r\nfortfarande utesluts en stor grupp älskande, vuxna\r\nmänniskor från att leva enligt denna gängse norm,\r\ndvs. i ett legaliserat parförhållande. De som\r\nutesluts och förvägras detta är de homosexuella.</pre><pre>Det finns ingen annan skillnad mellan\r\nhomosexuella och heterosexuella än den, att\r\nhomosexuella känslomässigt dras till personer av\r\nsamma kön och heterosexuella dras till personer av\r\nmotsatt kön. Fördomar mot homosexuella och mot\r\nhomosexualitet är det däremot gott om.</pre><pre>En fördom är att de flesta människor förväntar sig,\r\nutan att reflektera över det, att alla är\r\nheterosexuella. En annan fördom berör kärleken.\r\nKärleken hyllas i alla sammanhang. Kärlek mellan\r\nman och kvinna, mellan föräldrar och barn, till\r\nnaturen, ja, rent av kärlek till fosterlandet ses som\r\nvacker och eftersträvansvärd. Men den\r\nhomosexuella kärleken omgärdas inte av samma\r\npositiva uppmärksamhet. Den är i stället\r\nosynliggjord.</pre><pre>Ett registrerat partnerskap för homosexuella skulle\r\ninnebära praktiska lösningar av juridiska och\r\nekonomiska problem. Men det skulle också bidra\r\ntill att homosexuella fick ett bättre samhälleligt\r\nerkännande och att den kärlek som homosexuella\r\nkänner och vill leva i respekterades och erkänndes\r\npå samma sätt som kärleken mellan heterosexuella.\r\nJag vill faktiskt använda Charlotte Cederschiölds\r\nord när hon för en stund sedan sade att där\r\nkärleksbanden är som starkast är ansvaret som\r\nstörst. Ja, jag tror det. Jag tror också att det gäller\r\nhomosexuella.</pre><pre>Den allmänna opinionens inställning till\r\nhomosexualitet och homosexuella, liksom till\r\nförslaget om registrerat partnerskap har nått längre\r\nän lagstiftningen. Vi ser otvivelaktigt en ständigt\r\nökad acceptans i samhället för homosexuella i\r\nallmänhet och homosexuell samlevnad i synnerhet.</pre><pre>Men riksdagen har hamnat på efterkälken. I\r\nDanmark -- landet som är medlem i EG, som\r\ngeografiskt ligger strax intill oss och som vi så ofta i\r\nandra sammanhang tar som gott exempel -- har man\r\nsedan två år tillbaka en lag om registrerat\r\npartnerskap. I Norge pågår ett arbete i stortinget\r\nmed att ta fram ett förslag med den danska lagen\r\nsom förebild och på samma sätt är det i\r\nNederländerna.</pre><pre>Den socialdemokratiska partikongressen har -- om\r\njag inte är alldeles felinformerad -- uttalat sig\r\npositivt för införande av registrerat partnerskap för\r\nhomosexuella. Jag vet att folkpartiet har gjort det.\r\nVi i vänsterpartiet har sedan lång tid tillbaka\r\nengagerat oss starkt för de homosexuella, och det\r\när vänsterpartiet som har väckt förslaget om\r\nregistrerat partnerskap även här i landet.</pre><pre>Det finns alltså en ordentlig och stor majoritet i\r\nriksdagen för att nu ta ett principbeslut i frågan --\r\nom nu de här ställningstagandena från de olika\r\npartierna och partikongresserna verkligen betyder\r\nnågonting, om de betyder att man menar vad man\r\nsäger, så att det inte bara handlar om att värva de\r\nhomosexuellas röster för stunden.</pre><pre>Jag vill betona att det är angeläget att riksdagen nu\r\nantar ett principbeslut om detta. Det finns ingen\r\nanledning att skjuta upp ett ställningstagande med\r\nmotivering om att saken behöver utredas närmare.\r\nTvärtom. Det är nu vi borde ta principbeslutet. Det\r\nfinns i och för sig olika skäl till det och det är kanske\r\nnu litet tidigt att oro sig för hur en framtida regering\r\nkommer att vara sammansatt och hur\r\nregeringspolitiken kommer att se ut efter nästa val.\r\nMen om jag vore socialdemokrat eller folkpartist\r\nskulle jag nog -- för alla eventualiteters skull -- ha\r\nsvårt att inte nu vara med och fatta principbeslutet\r\nom införande av registrerat partnerskap för\r\nhomosexuella. Det kan faktiskt komma att finnas\r\nandra krafter i riksdagen som vill göra sig hörda och\r\nsom kanske tillhör dem som har en något mer\r\nfördomsfull inställning till homosexuella än den\r\nsom uttalats inom socialdemokratin och\r\nfolkpartiet.</pre><pre>Jag pläderar nu för ett principbeslut om detta. En\r\nannan sak är självklart att man sedan måste\r\ngenomföra ett arbete för att rent tekniskt se hur\r\nman skall föra in förslag om ny samlevnadsform i\r\nlagtexterna. Vi motsätter oss inte detta i\r\nvänsterpartiet, utan har tvärtom motionerat om\r\ndetta. En majoritet för principbeslutet i dag\r\nbetyder alltså inte ett nej till den utsedda\r\nutredningen, som kommer att börja arbeta längre\r\nfram i år, utan endast något ändrade direktiv.</pre><pre>Jag yrkar bifall till vänsterpartiets reservation nr 6.</pre><pre>Under den här dagen har vi diskuterat ärenden som\r\nhör hemma i lagutskottet och vi har vid ett flertal\r\ntillfällen hört mycket engagerade inlägg från\r\nmoderaternas sida, i dag särskilt av Charlotte\r\nCederschiöld. Det finns knappast någon gräns för\r\nhennes indignation i rättvisefrågan när det handlar\r\nom vänsterpartiets inställning till uppmaningarna\r\nom maximering av skatteavdragsmöjligheterna när\r\ndet gäller pensionsförsäkringar. Vi är inte så pigga\r\npå att uppmuntra till det. Det är bl.a. detta som det\r\nhär ärendet handlar om.</pre><pre>Jag måste säga att jag saknar och jag hade gärna\r\nhört Charlotte Cederschiöld fälla ett aldrig så litet\r\npositivt omdöme om förslaget om registrerat\r\npartnerskap. Det tycker jag faktiskt är en\r\nangelägen rättvisefråga. De homosexuella och\r\nderas organisationer har, med den motivering som\r\njag har framfört tidigare, begärt att detta skall\r\ngenomföras. Det rör sig om en ganska stor grupp\r\nmänniskor. Det är en fråga som inte får några\r\nekonomiska konsekvenser. Vi har tidigare i dag\r\npratat om det statsfinansiella läget. Det förslag som\r\nvi nu framför innebär inte de ringaste negativa\r\nekonomiska konsekvenser för landet. Jag hade\r\nalltså gärna sett att det i denna rättvisefråga hade\r\nkommit en liten markering från moderaterna, helst\r\nockså från centerpartiet för detta beslut.</pre><pre>Jag vill avsluta med att travestera en av de frågor\r\nsom moderaterna ställde: Varför skall människor\r\nsom älskar varandra förhindras att legalisera sitt\r\nförhållande och leva tillsammans som registrerade\r\npartners i kärlek och under ett ansvarsfullt\r\nförhållande till varandra?</pre><pre>Anf. 47 ELISABET FRANZÉN (mp):</pre><pre>Herr talman! Jag vill börja med att säga att\r\nmiljöpartiet i år liksom vid tidigare\r\nriksdagsbehandlingar av denna fråga står bakom de\r\nställningstaganden som finns i reservationerna 2\r\noch 3. Det gäller att makar skall kunna sluta avtal\r\nom sina pensionsförsäkringar redan medan de är\r\növerens och sams och inte vänta på skilsmässa eller\r\nbodelning. Det rör den jämkningsregel i\r\näktenskapsbalkens 10 kap. 3 § tredje stycket som\r\ninfördes hösten 1989 och som säger att\r\npensionsförsäkringar helt eller delvis skall kunna\r\ningå vid bodelning om det skulle vara oskäligt att\r\nundanta pensionsrätten. Denna jämkningsregel är\r\nemellertid en undantagsregel och skall därför\r\ntillämpas restriktivt. Motivuttalandet blev\r\nemellertid skrivet så att ännu ett lager av\r\nrestriktivitet lades på den första restriktiviteten.\r\nDetta andra lager bör alltså upphävas.</pre><pre>Det har i ett flertal motioner förts fram krav om\r\nprincipbeslut om att införa en lag om registrerat\r\npartnerskap. Yrkandet finns i reservation 6. Detta\r\nframstår för mig som en överloppsgärning,\r\neftersom regeringen i år har beslutat att tillsätta en\r\nkommitté för att överväga bl.a. lagstiftning om\r\nregistrerat partnerskap för homosexuella. För allt\r\nfler människor i samhället står det klart att par som\r\nälskar varandra och vill leva ihop skall få legalisera\r\nsina förhållanden oavsett om de är av olika eller\r\nsamma kön. Förutom den känslomässiga\r\ntillfredsställelsen av att få gifta sig ger det en annan\r\ntrygghet när det gäller t.ex. försäkringsskydd, arv\r\noch andra efterlevandeskydd.</pre><pre>Arbetet med en lag har påbörjats. Men det bör inte\r\nföregripas genom ett beslut nu om vad kommittén\r\nskall komma fram till för resultat. Den närmare\r\nutformningen av en sådan lagstiftning och vilka\r\nrättsverkningar som skall knytas till den bör\r\nutredas. Frågan är om utredningen skall leda fram\r\ntill ett registrerat partnerskap eller om man, som\r\njag personligen hoppas, skall komma fram till att\r\nman lika gärna kan låta de homosexuella gå in\r\nunder den vanliga äktenskapslagstiftningen,\r\neventuellt med undantag för adoption av barn.</pre><pre>Jag yrkar bifall till utskottets hemställan.</pre><pre>Anf. 48 LENNART ANDERSSON (s):</pre><pre>Herr talman! Jag vill inledningsvis beröra frågan\r\nom registrerat partnerskap. När det gäller\r\nregistrerat partnerskap för homosexuella har\r\nsocialstyrelsen i skrivelse till regeringen den 18 juni\r\n1990 föreslagit en lagstiftning om ett sådant\r\npartnerskap byggd på den danska lagen.</pre><pre>Vid ärendets beredning inom regeringskansliet har\r\nsåväl jurister som andra handläggare kommit fram\r\ntill den uppfattningen att förslaget behöver utredas\r\nytterligare. Regeringen har därför den 10 januari\r\n1991 beslutat tillkalla en parlamentarisk kommitté\r\nmed uppgift att överväga en lagstiftning om\r\nregistrerat partnerskap. Ledamöter i kommittén är\r\nutsedda. Kommitténs sekreterare har börjat sitt\r\narbete. Utredningens första sammanträde är utsatt\r\ntill den 3 maj.</pre><pre>I detta ärende finns i lagutskottets betänkande en\r\nreservation och två särskilda yttranden.</pre><pre>I det särskilda yttrandet från folkpartiet liberalerna\r\nkonstateras först att detta partis landsmöte 1990\r\nuttalade sig för idén om införande av ett registrerat\r\npartnerskap för homosexuella. Detta\r\nkonstaterande är naturligtvis en betydelsefull\r\nupplysning till kommittén, som nu skall arbeta med\r\nhela frågan. Det är en positiv tillgång och en god\r\nstart för allt utredningsarbete när man från början\r\nvet att det finns partigrupper i riksdagen som står\r\nbakom en kommande reform.</pre><pre>Folkpartiet liberalerna förutsätter vidare att\r\nutredningen fullföljs och kan verka för att frågan\r\nom registrerat partnerskap blir skyndsamt\r\nbehandlad. Jag vågar nog påstå att kommitténs\r\nsammansättning är en god garanti för att\r\nutredningsuppdraget skall fullföljas.</pre><pre>Även miljöpartiets ledamot redovisar i sitt\r\nsärskilda yttrande en positiv uppfattning i själva\r\nsakfrågan och utgår ifrån att kommittén skall arbeta\r\nskyndsamt. Ja, kommitténs tidplan är att arbetet\r\nskall vara avslutat senast i maj månad 1992. Skulle\r\ndet visa sig möjligt att lämna betänkandet tidigare\r\när jag övertygad om att ingen ledamot i\r\nutredningskommittén motsätter sig detta.</pre><pre>Den partigrupp som för dagen går längst vad gäller\r\nyrkanden är vänsterpartiet, som i en reservation\r\nföreslår ett principbeslut om registrerat\r\npartnerskap, helst under våren. Vidare vill man att\r\nregeringen snarast skall lägga fram förslag till en\r\nsådan lagstiftning. Sedan får den parlamentariska\r\nkommittén arbeta utifrån det faktum att det finns ett\r\nprincipbeslut i frågan.</pre><pre>Det hela låter bestickande. Men jag anser att det i\r\ndetta ärende inte är möjligt med en sådan\r\nbeslutsprocess, främst av det skälet att frågan är av\r\nden karaktären att det är angeläget att uppnå en så\r\nstor majoritet som möjligt i riksdagen när det\r\ndefinitiva beslutet skall fattas. Jag tror inte att\r\nriksdagens ledamöter är beredda att fatta beslut i\r\nfrågan förrän det finns ett ordentligt\r\nbeslutsunderlag. Därför är det klokast att först\r\nutreda och att därefter besluta.</pre><pre>Vid den socialdemokratiska partikongressen förra\r\nåret fattades ett positvt beslut i sakfrågan. Det\r\nuttalades också att den här frågan bör handläggas\r\nskyndsamt. Företrädare för olika partigrupper här\r\nhar gjort klara deklarationer i sakfrågan, varför det\r\nsynes föreligga goda förutsättningar för att uppnå\r\nen bred samling när besluten skall fattas.</pre><pre>Herr talman! Jag yrkar avslag på reservation nr 6.</pre><pre>I reservation nr 1 behandlas frågan om obligatorisk\r\nmedling. Till grund för reservationen ligger en\r\ncentermotion, i vilken föreslås att obligatorisk\r\nmedling återinförs för människor som är på väg att\r\nskiljas och när det finns barn i familjen.</pre><pre>Som talesman för utskottet glädjer jag mig åt att\r\nreservanterna inte instämmer i motionens krav. I\r\nstället förordar de en fortsatt utbyggnad av den\r\nfrivilliga familjerådgivningen.</pre><pre>Därmed är vi inom utskottet ense om den\r\ngrundläggande uppfattningen: Frivilligheten är en\r\navgörande förutsättning för att familjerådgivningen\r\nskall kunna nå goda resultat. Det måste hos\r\nparterna finnas en vilja till samarbete, en positiv\r\ninställning till detta med att ta till sig goda råd från\r\nen familjerådgivare.</pre><pre>Reservanterna anser också att resurserna för\r\nupplysning och information om\r\nfamiljerådgivningen behöver öka samt att man i\r\nopinionsarbetet bör ha siktet inställt på en\r\nattitydförändring, så att människor upplever\r\nfamiljerådgivningen som något naturligt och\r\nvärdefullt.</pre><pre>Jag instämmer gärna i dessa synpunkter. Men vi i\r\nmajoriteten anser att det i första hand är\r\nkommunernas uppgift att bygga ut informations-\r\noch upplysningsverksamheten. Här har\r\nkommunernas informationskontor och övriga\r\nstyrelser en stor uppgift. Vi får alla aktivera oss i\r\nkommunerna i stället för att i denna fråga rikta en\r\nhemställan till regeringen.</pre><pre>Jag yrkar avslag på reservation nr 1.</pre><pre>I reservationerna nr 2, 3, 4 och 5 behandlas vissa\r\nfrågor om makars försäkringar, framför allt\r\npensionsförsäkringar. Detta avsnitt har genom\r\naktiva motionärer fått en sådan omfattning att en\r\nutomstående läsare lätt kan få den uppfattningen\r\natt hela betänkandet handlar om pensioner. Men i\r\nlagutskottets aktuella betänkande behandlas\r\näktenskapsbalken.</pre><pre>Denna stora balk innehåller bl.a. regler för\r\ningående av äktenskap samt för vad parterna har att\r\niaktta när ett äktenskap skall upplösas. Bl.a.\r\nhandlar det om hur egendom och tillgångar skall\r\nfördelas.</pre><pre>Reservanterna nöjer sig inte med gällande\r\nlagstiftning utan vill ha helt nya regler på vissa\r\navsnitt -- allt mot bakgrund av deras intresse för hur\r\nolika pensionsförsäkringar skall kunna fördelas\r\nmellan makarna.</pre><pre>Reservanterna tycks inte lita på vare sig kärleken\r\neller gällande lagstiftning när två självständiga\r\nindivider ingår äktenskap. Ingen av dessa faktorer\r\när tydligen enligt reservanternas uppfattning en\r\ntillräcklig garanti för en riktig hantering\r\nbeträffande den ekonomiska faktor som heter\r\npensionsförsäkring. Reservanterna vill att makarna\r\nlångt i förväg skall kunna avtala om hur en redan\r\ntecknad pensionsförsäkring, eller en kommande\r\nnytecknad sådan försäkring, skall fördelas, därest\r\näktenskapet någon gång i framtiden skulle komma\r\natt upplösas -- detta trots att äktenskapsbalken\r\ninnehåller regler om hur två makar under pågående\r\näktenskap kan omfördela pensionsrättigheter\r\ngenom bodelning.</pre><pre>Reservanterna försöker tydligen till varje pris\r\nuppnå en ändring av lagen i stället för att söka en\r\nlösning genom ett enklare förfarande. I samråd\r\nmed försäkringsbolaget kunde nämligen en\r\npensionsförsäkring nytecknas för den av makarna\r\nsom saknar en sådan. Även om det för närvarande\r\när så, att det är fler män än kvinnor som har en\r\npensionsförsäkring, kommer det relativt snart att\r\nske en utjämning. Statistiken visar att de flesta\r\npensionsförsäkringarna under de senaste åren har\r\ntecknats av kvinnor. Både ur\r\njämställdhetssynpunkt och från ett ekonomiskt\r\nperspektiv är detta att betrakta som en stor\r\nframgång.</pre><pre>Utskottets majoritet anser att det inte föreligger ett\r\nsärskilt stort behov av den lagändring som\r\nreservanterna föreslår. Dessutom är en rad\r\nnackdelar förbundna med ett avtal. Båda makarna\r\nmåste vara överens. Ett avtal förutsätter stor\r\naktivitet och goda kunskaper om lagens innehåll.</pre><pre>Troligen blir det en mycket begränsad krets av\r\nfamiljer som kan komma att utnyttja en\r\navtalsmöjlighet. Även försäkringstekniska faktorer\r\nutgör hinder. En redan tecknad pensionsförsäkring\r\nkan inte alltid delas upp på två personer.</pre><pre>I reservation nr 4 finns det förslag om att det totala\r\npensionsskyddet skall beaktas vid bodelning.\r\nReservanterna vill att även rätten till egen pension\r\ni form av allmän pension eller avtalspension skall\r\nbeaktas vid en bodelning.</pre><pre>Pensionsberedningen har i sitt slutbetänkande, som\r\navlämnades under 1990, ställt sig avvisande till ett\r\nsystem som innebär likadelning mellan makar av\r\nden ATP som de har intjänat under äktenskapet.\r\nBeredningen väcker i stället tanken på en utvidning\r\nav den jämkningsregel som finns i 10 kap. 3 § tredje\r\nstycket äktenskapsbalken. Pensionsberedningens\r\nförslag är för närvarande föremål för beredning\r\ninom regeringskansliet.</pre><pre>Utskottets majoritet anser att det, i avvaktan på\r\nresultatet av regeringens överväganden, inte finns\r\nnågon anledning att nu förorda någon förändring i\r\näktenskapsbalkens bodelningsregler. Det är heller\r\ninte motiverat att nu begära en särskild utredning,\r\nsom reservanterna föreslår.</pre><pre>Utan att på något sätt föregripa resultatet av\r\npågående beredningsarbete vill jag ändå säga att\r\njag anser det vara angeläget att återge en del av vad\r\nutskottet skriver i sitt betänkande om den egna\r\nallmänna pensionen och om avtalspension:</pre><pre>''Rätten till egen pension i form av allmän pension\r\neller avtalspension är en sådan rättighet som i regel\r\ninte kan överlåtas och att den därför i likhet med\r\nandra sådana rättigheter -- enligt vad som länge\r\ngällt inom äktenskapsrätten -- undantas från\r\nbodelning. En förändring i detta avseende skulle\r\ninnebära att man frångick en grundläggande\r\nprincip på området.''</pre><pre>Herr talman! Så några ord om reservation nr 5, där\r\nreservanterna tar upp frågan om\r\nförmånstagarförordnande i försäkringen.\r\nReservanterna vill åstadkomma en öppning här. De\r\nvill att beloppet skall bli enskild egendom. Min\r\nspontana reflexion när jag lyssnar till\r\nreservanternas argument är att viss egendom, eller\r\nvissa belopp, tydligen alltid skall följa\r\nmedlemmarna inom en familj eller släkt, oavsett\r\nvem vederbörande är gift med.</pre><pre>Jag frågar: Varför kan inte i stället de mottagande\r\nmakarna själva få avgöra hur den tillförda\r\negendomen eller det tillförda beloppet skall\r\ndisponeras? Ett sådant system vore mera\r\ndemokratiskt och jämlikt.</pre><pre>Herr talman! Jag yrkar avslag på reservationerna 2,\r\n3, 4 och 5 samt bifall till utskottets hemställan.</pre><pre>Allra sist vänder jag mig till Charlotte\r\nCederschiöld. I många debatter har hon, precis som\r\nhon gör i dag, dömt ut socialdemokraternas\r\nfamiljepolitik över huvud taget. Hon säger att\r\nsocialdemokraternas politik är negativ, att\r\nsocialdemokraternas politik missgynnar kvinnorna,\r\natt dessa omyndigförklaras liksom föräldrar osv.\r\nSocialdemokratisk politik leder till passivitet, sägs\r\ndet också.</pre><pre>Men, Charlotte Cederschiöld, den här\r\ndebattekniken imponerar inte längre på oss. Jag\r\nskulle i stället vilja höra Charlotte Cederschiöld\r\npresentera moderaternas familjepolitik för oss, så\r\natt vi får veta vad den innehåller. Sedan skall vi i\r\nnågot annat sammanhang presentera innehållet i\r\nsocialdemokratisk politik.</pre><pre>Anf. 49 ELISABETH PERSSON (v) replik:</pre><pre>Herr talman! Ett motiv för Lennart Andersson när\r\ndet gäller att skjuta på beslutet om registrerat\r\npartnerskap för homosexuella är, som han säger, att\r\ndet är angeläget att uppnå så stor majoritet som\r\nmöjligt i riksdagen. Men jag tror nog att Lennart\r\nAndersson är litet väl optimistisk på den punkten.\r\nDet finns inte särskilt mycket för närvarande som\r\ntyder på att dagens betryggande riksdagsmajoritet\r\nhär någonsin får komma till uttryck. Det är ju val i\r\nhöst. Och som sagt, det finns dess värre inte mycket\r\nsom tyder på att nuvarande majoritet i riksdagen\r\nblir större efter höstens val.</pre><pre>Jag påpekade i mitt anförande -- och jag står fast\r\nvid vad jag har sagt, även om det bara rör sig om ett\r\nantagande -- att den allmänna opinionen ligger före\r\nriksdagen och lagskrivningen i det här fallet. Jag\r\nkan naturligtvis inte bevisa det. Det har ju inte\r\ngjorts särskilt många undersökningar i det\r\nsammanhanget. Men jag tror faktiskt ändå att det\r\nförhåller sig på det sätt som jag här har sagt. Detta\r\nsamt de homosexuellas egen önskan om att ett\r\nprincipbeslut skall fattas i det här fallet tycker jag\r\ntalar för att det är läge att fatta ett sådant beslut här\r\ni dag.</pre><pre>Anf. 50 MARTIN OLSSON (c) replik:</pre><pre>Herr talman! Jag skall bara något kommentera\r\nLennart Anderssons synpunkter på\r\nreservationerna 1 och 5. Reservation 1 har rubriken\r\nObligatorisk medling. Som Lennart Andersson\r\nmycket riktigt påpekade har vi reservanterna inte\r\nföljt upp motionen i den delen. Bakgrunden till\r\nreservationen är att vi tycker att familjesplittringen\r\nmåste betraktas som en allvarlig samhällsfråga.\r\nFamiljesplittring leder ju till sociala, ekonomiska\r\noch mänskliga problem -- särskilt gäller det barnen.\r\nVi reservanter, ser ser liksom motionärerna med\r\noro på utvecklingen i det här fallet.</pre><pre>Även om det är kommunerna som har ansvaret för\r\nfamiljerådgivningen är det här, Lennart\r\nAndersson, en övergripande samhällsfråga. Jag\r\nanser att det är helt på sin plats -- ja, det är\r\nverkligen erforderligt -- att riksdagen genom ett\r\ntillkännagivande till regeringen pekar på att det är\r\nnödvändigt att göra satsningar för att i större\r\nutsträckning hjälpa människor som befinner sig i\r\neller som är på väg in i en konfliktsituation.\r\nSkillnaden vad gäller de slutsatser som dras är väl\r\nnärmast att vi reservanter tycker att riksdagen skall\r\nvara aktiv här och göra ett uttalande i stället för att,\r\nsom majoriteten vill, helt enkelt avslå motionen.</pre><pre>Jag tänkte att jag också skulle hinna med att ta upp\r\nfrågan om förmånstagarförordnande om enskild\r\negendom när det gäller försäkringar. Det är svårt\r\nför mig att förstå motståndet här. I praktiken är det\r\nfråga om huruvida egendom som barn har fått av\r\nsina föräldrar skall vara enskild egendom eller om\r\nden skall vara giftorättsgods som makarna alltså\r\nskall dela med sig i händelse av skilsmässa. Det är\r\nallmänt accepterat att man i testamente till sitt barn\r\neller annan arvinge skall få lämna egendom som\r\nenskild egendom. Likaså kan man göra det i fråga\r\nom gåva. Det som Charlotte Cederschiöld har tagit\r\nupp i en motion tycker vi är konsekvent, nämligen\r\natt man även skall kunna få göra det när det gäller\r\nförsäkringar. Jag skulle vilja fråga\r\nutskottsmajoriteten: Vilka är det man vill skydda\r\ndå man avvisar detta? Jag kan själv bara svara på\r\nfrågan. Om jag tecknar försäkring och har mina\r\nbarn som förmånstagare genom förordnande, utan\r\natt det blir enskild egendom så är de enda som jag\r\n''skyddar'' mina eventuella sonhustrur och\r\nsvärsöner. Jag ''skyddar'' dem när de och mina barn\r\nskiljs. Det är då ''skyddet'' uppstår. Men vi måste\r\nväl inse att det är rimligt att föräldrar har rätt att ge\r\nsina barn ett ekonomiskt stöd så att dessa inte vid\r\nskilsmässa behöver drabbas av att dela med sig det\r\nsom de har fått av sina föräldrar.</pre><pre>Mot den bakgrunden har vi stött detta krav nu,\r\nliksom vi gjorde i fjol. Och som sagt var det\r\npraktiskt taget enhälliga synpunkter vid hearingen\r\ni det här fallet.</pre><pre>Anf. 51 CHARLOTTE CEDERSCHIÖLD (m)\r\nreplik:</pre><pre>Herr talman! Moderata samlingspartiets\r\nfamiljepolitik går bl.a. ut på att öka möjligheterna\r\nför människor i det civila samhället, att bygga ut\r\nden civila delen, vilket också dagens betänkande\r\nom äktenskapsbalken visar. Till skillnad från\r\nLennart Andersson har jag samma uppfattning i år\r\nsom förra året. Förra året ville Lennart Andersson\r\ninte utvidga 10:3 äktenskapsbalken med ATP och\r\nkollektivpension, men det tycks vara möjligt i år.\r\nJag skiljer mig därför från Lennart Andersson\r\ngenom att jag har samma uppfattning i år som jag\r\nhade förra året.</pre><pre>Jag försöker göra det som jag tror är rätt och\r\npolitiskt möjligt. Det är faktiskt en politikers\r\nuppgift att göra det. Så länge har det gått ganska\r\nbra. Nu är det faktiskt flera partier som ansluter sig\r\ntill mina motioner. Jag är inte ensam om dem, utan\r\njag har moderata samlingspartiets riksdagsgrupp\r\nmed mig och även flera andra partier i riksdagen: 4\r\npartier på 2 reservationer och 3 partier på 1\r\nreservation. Så jag är inte, Lennart Andersson,\r\nensam om min uppfattning.</pre><pre>Man skall ta hänsyn till familjerollen i\r\nlagstiftningen. Det är det som Lennart Andersson\r\nglömmer. Kvinnorna har faktiskt i snitt en\r\narbetsvecka mer hemma, och det måste man ta\r\nhänsyn till vid bedömningen i dessa frågor.\r\nEkonomin är också en viktig del i äktenskapet, det\r\nmåste vi inse. Några vänner till Lennart Andersson\r\ninom politiken gör det. Några kvinnlig jurister har\r\ngett ut en bok på Tidens förlag, som heter Kvinnors\r\nrätt. De talar om hur oerhört väsentligt det är att\r\nsådana synpunkter kommer fram i lagstiftningen.\r\nDe skriver så här: ''Men rättskällorna är inte\r\nstatiska. Innehållet förändras successivt.\r\nKvinnokrav kan i större utsträckning komma att\r\npåverka lagstiftningen. Den rättsliga\r\nargumenteringen skulle kunna inriktas på det\r\norättvisa i att så lite hänsyn har tagits till kvinnors\r\nintressen. Sådana ändringar finns inom räckhåll.\r\nHur snabbt vi når resultat beror på hur starka\r\nkvinnokrav som förs fram i det politiska livet och\r\nvilket genomslag de får.''</pre><pre>Lennart Andersson glömmer när det gäller privata\r\npensionsförsäkringar att det är tiden och premien\r\nsom är avgörande. Där är det långt kvar fortfarande\r\nför kvinnor, tyvärr. Det är glädjande att många\r\nkvinnor tar pensionsförsäkring, vilket visar att det\r\nminsann inte är en fråga för de rika när det gäller\r\nförmånstagarförordnande. Kvinnorna har inte så\r\nstora inkomster.</pre><pre>Jag vill avsluta med en fråga. Vilket gynnar\r\nfamiljen bäst: att ge den möjlighet att bygga upp ett\r\ngemensamt familjeskydd eller att inte ge det?</pre><pre></pre><pre>Anf. 52 LENNART ANDERSSON (s)\r\nreplik:</pre><pre>Herr talman! Elisabeth Persson frågade mig varför\r\ndet är nödvändigt att skjuta på reformen om\r\nregistrerat partnerskap på framtiden. Hon är orolig\r\nför den nya majoritet som kan vara verklighet i\r\nriksdagen efter höstens val. Mitt svar är att jag litar\r\npå de uttalanden som i dag har gjorts dels från\r\nfolkpartiet liberalerna, dels från miljöpartiet, som i\r\nbetänkandet har redovisat en mycket klar\r\ninställning i sakfrågan. När det sedan gäller\r\nsocialdemokrater och vänsterpartister vet vi i båda\r\npartierna att frågan har behandlats i olika\r\nbeslutsinstanser och att vi har våra resp. partier\r\nmed oss och har en mycket positiv uppfattning och\r\nen strävan att lösa frågan på bästa sätt. Därför har\r\nvi kommit fram till den bedömningen att det kan\r\nvara mycket svårt för liberalerna och\r\nmiljöpartisterna och andra att byta uppfattning i\r\ndenna fråga. Rimligtvis bör de uttalanden som\r\ngjorts gälla även för framtiden.</pre><pre>Martin Olsson tar i sin replik till mig upp en del\r\nsaker i reservation 1 om obligatorisk medling.\r\nMartin Olsson pekar på den passus i reservationen\r\ndär man uppmanar regeringen att även genom\r\nandra åtgärder ge makarna stöd och hjälp för att så\r\nlångt möjligt lösa konflikterna innan en skilsmässa\r\när ett faktum.</pre><pre>Det skulle vara väldigt bra för dagens debatt om\r\nMartin Olsson ville precisera för oss övriga vilka\r\nandra åtgärder ni inom centern har tänkt på när ni\r\nskrivit denna reservation. Det vore jag mycket\r\ntacksam för.</pre><pre>I fråga om förmånstagarförordnande var Martin\r\nOlsson mycket klar i sin replik och talade om vad\r\nsom verkligen gäller ur reservanternas synpunkt.\r\nHan säger att en gåva från föräldrar till barn vill\r\nman absolut slå vakt om och se till att den alltid\r\nstannar hos barnet. Då frågar jag: Varför kan inte\r\nföräldrarna ge motsvarande gåva till hela familjen,\r\nså att den kan disponeras ordentligt av bägge\r\nmakarna, som får avgöra själva hur den skall\r\ndisponeras? Här är det tydligen så att man skall\r\nfavorisera det egna barnet i en familj, men man har\r\ninte samma förtroende för den andra parten i\r\nfamiljen så att den kan bli delaktig av gåvan. Den\r\nskall alltså förbehållas vissa släktmedlemmar. Vill\r\nman ändra på detta kan man göra det via\r\ntestamente, säger Martin Olsson, och detta är\r\nalldeles riktigt.</pre><pre>Slutligen till Charlotte Cederschiöld: Jag har inte\r\nändrat uppfattning sedan förra året angående\r\njämkningsregeln 10:3 äktenskapsbalken. Jag har\r\nbara i dag sakligt redovisat vad en statlig utredning\r\nhar väckt för tankar. Jag har citerat mycket utförligt\r\nvad lagutskottet anser om den egna pensionen och\r\navtalspensionen. Jag har inte alls tagit ställning i\r\nsakfrågan utan gjort en klar redovisning. Min\r\npersonliga uppfattning skall jag redovisa redan nu:\r\nJag tycker inte att pensionsberedningens tanke är\r\nsärskilt konstruktiv.</pre><pre>Anf. 53 MARTIN OLSSON (c) replik:</pre><pre>Herr talman! Favorisera den ena parten, säger\r\nLennart Andersson om att barn övertar egendom\r\nfrån sina föräldrar som enskild egendom. Det är\r\ninte fråga om att inte den egendomen utnyttjas till\r\nden unga familjens bästa. Oberoende av om den är\r\nenskild eller inte är det var och en som disponerar\r\nsin egendom så länge äktenskapet består. Det är\r\nförst när äktenskapet upplöses, i en\r\nskilsmässosituation, som det är av betydelse om\r\negendomen är enskild eller inte. Vad det skulle vara\r\nför fel av föräldrarna att gardera att deras barn är --\r\njag använder Lennart Anderssons uttryck, det är\r\ninte mitt -- favoriserat vid en skilsmässa är för mig\r\nsvårt att förstå.</pre><pre>Däremot är det, hoppas jag, klarlagt att det inte\r\nkan finnas några som helst sakliga skäl att gå emot\r\ndet yrkande som framställs i reservation 5.</pre><pre>Lennart Andersson läste innantill ur reservation 1,\r\ndär vi först har talat om problemen och sedan talat\r\nom motionärernas krav på obligatorisk medling och\r\nsagt att vi inte, mot bakgrund av hur den fungerat\r\nförr, tror så särskilt mycket på den. Vi talar om den\r\nutbyggda familjerådgivningen i stället och vikten av\r\nden.</pre><pre>Vidare skriver vi att utöver vad som tidigare nämnts\r\när det viktigt att regeringen noga prövar\r\nförutsättningarna för att genom andra åtgärder ge\r\nmakar stöd och hjälp. Det är inte så att vi här i\r\nriksdagen skall kunna lösa alla problem. Vi pekar\r\npå problemen och säger att de måste få sin lösning.\r\nSedan finns det experter på olika områden som bör\r\nha både till uppgift och större möjligheter att\r\nanalysera precis vilka detaljåtgärder som behöver\r\nvidtas. I reservationen visar vi den policy vi har,\r\nnämligen att samhället i högre grad måste försöka\r\nhjälpa och stödja människor så att vi undviker en\r\ndel skilsmässor.</pre><pre>Anf. 54 CHARLOTTE CEDERSCHIÖLD (m)\r\nreplik:</pre><pre>Herr talman! Vad avser avtal skall jag fatta mig\r\nkort och säga att socialdemokraterna försvarar en\r\nkönsblind lagstiftning.</pre><pre>Vad sedan gäller förmånstagarförordnande för\r\nenskild egendom skulle jag kunna ta ett litet\r\nexempel och säga så här: Vi har en ensamstående\r\nmamma, oroad för ATP-systemets urholkning.\r\nHon tar en liten pensionsförsäkring, sliter hårt, dör\r\nrelativt tidigt och lämnar efter sig en dotter som är\r\nrelativt nygift. Dotterns man tar med sig hälften av\r\nden här ensamstående mammans sparkapital efter\r\nett ganska kort äktenskap.</pre><pre>Det är vad socialdemokraterna tycker är en bra\r\nmodell. Jag tycker att det är en dålig modell. Det\r\ntycker även juridiska experter. Jag läste högt förra\r\nåret när vi hade denna debatt vad rättsexperten\r\nWallin tycker. Anders Agell anses vara en stor\r\nrättsexpert. Han har skrivit om den nya arvsrätten\r\nalldeles nyligen, i Svensk Juristtidning nr 1 1990, på\r\n50 sidor, varav 2 1/2 handlar just om\r\nförmånstagarförordnande. Han menar att en\r\nlagändring verkar befogad. Han säger att det finns\r\nett praktiskt behov. Han har svårt att se varför ett\r\nsådant förordnande inte skulle kunna tillåtas. Det\r\nvar samma argumentation som\r\nförsäkringsinspektionen framförde på\r\nutfrågningen. Man sade att konsumentkravet och\r\nbehovet är så stort på det här området att det inte\r\ngår att säga nej om man inte har tillräckligt starka\r\nskäl. Och det finns inte, sade man från\r\nförsäkringsinspektionen.</pre><pre>Nej, socialdemokratena försöker hindra, stoppa\r\noch förbjuda, medan vi moderater försöker öppna\r\nmöjligheter för människor i svåra tider.</pre><pre>Anf. 55 ANITA STENBERG (mp):</pre><pre>Herr talman! Med anledning av lagutskottets\r\nbetänkande om äktenskaps- och arvsrättsliga frågor\r\nyrkar bifall till motion L408, i vilken miljöpartiet\r\nyrkar att riksdagen hos regeringen begär förslag till\r\nen lag som ger homosexuella möjlighet att få sin\r\nsamlevnad lagreglerad i ett registrerat partnerskap.\r\nEn motion med samma innebörd väckte vi för ett år\r\nsedan.</pre><pre>Vissa människors okunskap om homosexualitet och\r\noförmåga att erkänna de homosexuellas rätt till ett\r\nfullvärdigt liv får inte leda till att många\r\nhomosexuella, för att undvika obehag, måste dölja\r\nsin läggning, ja, rent av känner sig tvingade att leva\r\nett dubbelliv.</pre><pre>Tvärtom behöver vi tillföra samhället alla\r\nmedborgares positiva och kreativa krafter, även de\r\nhomosexuellas. Ge därför alla möjlighet att välja\r\nden levnadsform som passar var och en bäst,\r\nförutsatt att det inte skadar någon annan. Ge i lag\r\nalla möjlighet att legalisera sitt förhållande när det\r\ngäller parrelationen.</pre><pre>En lag om partnerskap även för homosexuella finns\r\nsom redan har sagts här i kammaren sedan länge i\r\nDanmark. Varför finns inte en sådan i Sverige\r\nockså? Jag hoppas att utredningen, som det har\r\ntalats om här, lyckas nå fram till ett förslag som\r\nriksdagen vill anta.</pre><pre>Fundera litet grand över varför en svensk\r\nriksdagsman eventuellt skulle säga nej till en sådan\r\nhär motion, till en möjlighet, en rättighet, som\r\nredan finns i vårt södra grannland.</pre><pre>Lennart Andersson förväntar sig tydligen att\r\nriksdagen, om det görs en utredning, kommer att\r\nanta det lagförslag som jag förmodar då liknar det\r\nsom miljöpartiet efterlyser i sin motion. Men jag är\r\ninte så säker på det. Förra året blev reaktionen i\r\npressen på vår motion nämligen mycket stark från\r\nvissa håll i samhället. Så tror jag att det kommer att\r\nbli även om ett år. Därför anser jag att det finns all\r\nanledning att agera för vår motion.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 § Vissa fastighetsrättsliga frågor</pre><pre>Föredrogs</pre><pre>lagutskottets betänkande</pre><pre>1990/91:LU23 Vissa fastighetsrättsliga frågor.</pre><pre>Anf. 56 ALLAN EKSTRÖM (m):</pre><pre>Herr talman! Ett av ämnena i betänkandet avser\r\nfrågan om förhandlingsrätt för\r\narrendatorsorganisationer. Det kan vara fråga om\r\nupplåtelse av koloniträdgårdar eller av mark för\r\nsommarstugeändamål, för att nämna några\r\nexempel.</pre><pre>Jordägaren och arrendatorerna står i rättsligt\r\nförhållande till varandra. Om jordägaren vill\r\nåstadkomma ändringar i arrendeavtalet -- t.ex.\r\nrörande arrendets storlek -- måste han på vanligt\r\nsätt träffa avtal härom med varje arrendator för sig.\r\nSjälvfallet skulle det i många fall kunna vara en\r\nfördel för båda parter om sådana förhandlingar\r\nrörande avtalsändringar kunde föras mellan å ena\r\nsidan jordägaren och å andra sidan någon eller\r\nnågra företrädare för arrendatorerna. Några som\r\nhelst rättsliga hinder eller förbud mot en sådan\r\nordning finns självfallet inte. Detta förhållande\r\nförtjänar att understrykas.</pre><pre>Vad majoriteten i lagutskottet vill uppnå är att\r\njordägaren skall fråntas sin lagliga rätt att förhandla\r\nmed sina avtalsparter var för sig och i stället\r\nförklaras skyldig att förhandla med en organisation\r\npå arrendatorssidan, och detta oavsett om\r\norganisationen företräder alla arrendatorerna eller\r\nej. Även den som alltså inte är medlem i\r\norganisationen skulle komma att tvångsvis bli\r\nomfattad av förhandlingsöverenskommelsen. I alla\r\nfall finns det en beaktansvärd risk för att den av\r\nmajoriteten intagna ståndpunkten leder till en\r\nsådan utveckling; den ligger inbyggd i själva\r\nsystemet.</pre><pre>Förebilden till sådant uttryck för kollektivism\r\nfinns -- vilket betänkandet upplyser om på flera\r\nställen -- i hyresförhandlingslagen, en lag som\r\ndessutom givit hyresgästorganisationen rätt att\r\ninkassera viss avgift av alla hyresgäster för att\r\nanvända den i sin verksamhet. Som Gustaf Petrén --\r\nMedborgarrättsrörelsens oförliknelige grundare --\r\nuttryckt saken har lagstiftaren därmed i realiteten\r\ntillerkänt en enskild organisation rätt att beskatta\r\nen viss grupp av enskilda, därigenom att den\r\nenskilde tvingas att på statens order avstå tillgångar\r\ntill en annan enskild. Grundlagsenligheten av ett\r\nsådant förfarande kan starkt ifrågasättas.</pre><pre>Som framgår av den gemensamma borgerliga\r\nreservationen, till vilken miljöpartiet anslutit sig,\r\nvill vi inte här verka för genomförandet av en sådan\r\nkollektivistisk eller korporativistisk ordning som\r\nsålunda råder inom hyresmarknaden.</pre><pre>Herr talman! Jag yrkar bifall till reservationen.</pre><pre>Anf. 57 LENNART ANDERSSON (s):</pre><pre>Herr talman! När jag med stor uppmärksamhet\r\nlyssnar på Allan Ekströms inlägg kan jag inte tolka\r\ndet på annat sätt än att han är orolig alldeles i\r\nonödan.</pre><pre>Det som Allan Ekström upplever som den största\r\nrisken med frågan om förhandlingsrätt för\r\narrendatorsorganisationer är om några\r\narrendatorer som inte är med i\r\narrendatorsorganisationen också skulle inrymmas\r\nunder en förhandlingsöverenskommelse och ett\r\navtal. Men Allan Ekström, låt oss tänka oss\r\nexemplet att en stor jordägare arrenderar ut 200\r\ntomter för fritidsboende. 190 av dessa arrendatorer\r\när med i en förening och förhandlar, och 10 står\r\nutanför organisationen. Det avtal som träffas gäller\r\nde 190. De 10 som står utanför kan mycket väl även\r\ni fortsättningen träffa ett separat avtal direkt med\r\njordägaren.</pre><pre>Herr talman! Jag ber att få yrka bifall till utskottets\r\nhemställan.</pre><pre>Anf. 58 ALLAN EKSTRÖM (m):</pre><pre>Herr talman! Jag blev inte helt överraskad att möta\r\nden uppfattningen från Lennart Andessons sida.\r\nMen på flera ställen i utskottets skrivning hänvisar\r\nman till de kollektiva förhandlingar som förs med\r\nstöd av hyresförhandlingslagen och åberopar det\r\nkarakteristiska med en skriftlig\r\nförhandlingsordning som just utesluter den\r\nenskilde från att träffa ett individuellt avtal med\r\njordägaren. På flera ställen åberopar man\r\nlängtansfullt just att man vill ha samma ordning\r\nsom gäller på hyresmarknaden. Och där råder ju ett\r\nmonopol.</pre><pre>Jag tycker att det här ämnet på något sätt visar\r\nvilken avgörande skillnad som råder mellan våra\r\npartier beträffande inställningen till den centrala\r\nfrågan om relationen mellan kollektivet och den\r\nenskilde. Frågan var föremål för lagutskottets\r\nuppmärksamhet för några veckor sedan då behovet\r\nav en lag om ideella föreningar ventilerades i\r\nkammaren. Jag citerade då Stig Strömholm, Odd\r\nEngström och Macchiavelli genom Anders\r\nEhnmark och deras syn på just samma ämne.</pre><pre>Herr talman! Avslutningsvis vill jag, för att göra\r\nmitt inlägg mer hör- och läsvärt, återge en vers av\r\nden oförbrännelige Alf Henriksson.</pre><pre>Kollektivets historia, om den är sann,</pre><pre>är den tristaste läsning som tänkas kan</pre><pre>ty allt roligt som hänt genom tiderna</pre><pre>har att göra med individerna.</pre><pre>Anf. 59 LENNART ANDERSSON (s):</pre><pre>Herr talman! Vi behöver inte alls göra detta till\r\nnågon stor fråga om kollektiva lösningar eller\r\nindividuella lösningar, osv. Vi ser detta som en\r\nmycket praktisk fråga. Det finns på flera håll i\r\nlandet stora jordägare som arrenderar ut ett stort\r\nantal tomter för fritidsboende, och det gäller att\r\nfinna mer rationella former för hur de skall kunna\r\nträffa arrendeavtal i stället för att gå runt och tala\r\nmed varje enskild arrendator och teckna avtal.</pre><pre>Överläggningen var härmed avslutad.</pre><pre>Lagutskottets betänkande LU21</pre><pre>Mom. 2 (obligatorisk medling)</pre><pre>Utskottets hemställan bifölls med 258 röster mot 35\r\nför reservation 1 av Martin Olsson och Stina\r\nEliasson.</pre><pre>Mom. 3 (avtal om pensionsförsäkringar)</pre><pre>Utskottets hemställan bifölls med 156 röster mot\r\n137 för reservation 2 av Rolf Dahlberg m.fl.</pre><pre>\r\nMom. 5 (beaktande av det totala pensionsskyddet\r\nvid bodelning)</pre><pre>Utskottets hemställan bifölls med 206 röster mot 92\r\nför reservation 4 av Rolf Dahlberg m.fl.</pre><pre>Mom. 6 (förmånstagarförordnande om enskild\r\negendom)</pre><pre>Utskottets hemställan bifölls med 155 röster mot\r\n143 för reservation 5 av Rolf Dahlberg m.fl.</pre><pre>Mom. 8 (registrerat partnerskap för homosexuella)</pre><pre>Först biträddes utskottets hemställan med den\r\nändring däri som föranleddes av bifall till\r\nmotionerna L408 av Anita Stenberg m.fl., L416 av\r\nAnita Johansson m.fl., L418 av Margareta Winberg\r\nm.fl. och L419 av Ingegerd Wärnersson m.fl. med\r\n26 röster mot 17 för reservation 6 av Elisabeth\r\nPersson. 255 ledamöter avstod från att rösta.</pre><pre>Härefter bifölls utskottets hemställan med 253\r\nröster mot 42 för utskottets hemställan med den\r\nändring däri som föranleddes av bifall till\r\nmotionerna L408 av Anita Stenberg m.fl., L416 av\r\nAnita Johansson m.fl., L418 av Margareta Winberg\r\nm.fl. och L419 av Ingegerd Wärnersson m.fl. 3\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU23</pre><pre>Mom. 1 (förhandlingsrätt för\r\narrendatorsorganisationer)</pre><pre>Utskottets hemställan bifölls med 156 röster mot\r\n142 för reservationen av Rolf Dahlberg m.fl.</pre><pre>Mom. 2 och 3</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n17 april.</pre><pre></pre><pre>12 § Atomansvarighetslagen m.m.</pre><pre>Föredrogs</pre><pre>lagutskottets betänkande</pre><pre>1990/91:LU24 Atomansvarighetslagen m.m.</pre><pre>Anf. 60 ROLF L NILSON (v):</pre><pre>Herr talman! Jag tänker endast beröra den del av\r\nbetänkandet som berör atomansvarighetslagen och\r\ngöra det mycket kortfattat trots att det är en\r\noerhört viktig fråga. Eftersom frågan har\r\ndebatterats många gånger kommer jag i detta\r\nsammanhang inte att argumentera speciellt\r\nutförligt.</pre><pre>De försäkringsfrågor som aktualiseras vid\r\nkärnkraftsproducerad el visar på ett mycket tydligt\r\nsätt det absurda i att bygga elförsörjningen på\r\nkärnkraft. Vi har på ett dramatiskt sätt fått\r\ndemonstrerat för oss hur illa det kan gå och vilka\r\nenorma ekonomiska, ekologiska och mänskliga\r\nkonsekvenser och tragedier det kan få när\r\nanläggningar som producerar kärnkraftsel\r\nhavererar.</pre><pre>De ekonomiska konsekvenserna av sådana\r\nhaverier borde rimligtvis, i konsekvens med annan\r\nförsäkringslagstiftning, täckas av den som äger och\r\ndriver anläggningen. Så är inte fallet när det gäller\r\nde eventuella ekonomiska konsekvenserna av\r\nkärnkraften.</pre><pre>Vi menar att det förhållandet borde gälla, att\r\nregeringen skall verka för att ett obegränsat\r\nskadeståndsansvar införs. I den energipolitiska\r\nproposition som nu behandlas parallellt med det\r\nbetänkande som nu är uppe till behandling i\r\nkammaren, har regeringen markerat att detta är en\r\noerhört viktig fråga och att regeringen i\r\ninternationella sammanhang kommer att driva\r\nfrågan om ett vidgat skadeståndsansvar för\r\nanläggningsinnehavare. Vi tycker att det är bra\r\nmed denna push framåt.</pre><pre>Innehavarens ansvar är fortfarande alltför litet.\r\nBeloppsgränsen bör kunna sättas betydligt högre\r\nän vad den är i dag med en absolut övre gräns på ca\r\n3 miljarder kronor. Det gäller inte enbart\r\nanläggningsinnehavare utan även den statliga\r\ngarantin.</pre><pre>Med denna korta argumentation yrkar jag bifall till\r\nreservation nr 1 av Elisabeth Persson.</pre><pre>Anf. 61 ELISABET FRANZÉN (mp):</pre><pre>Herr talman! Också jag tänker bli kortfattad.</pre><pre>Kärnkraften är farlig och dyr. Tjernobyl är en\r\nillustration av detta. Man har beräknat att\r\njordbruksförluster och saneringskostnader i\r\nsvenska pengar uppgår till 720--1 090 miljarder\r\nkronor, och då är mänskligt lidande och\r\nvårdkostnader inte medräknade. Dessa uppgifter\r\nkommer från Wall Street Journal och är naturligtvis\r\ninte slutgiltiga. Det tillkommer bl.a.\r\nväxlingskostnader mellan rubel och västerländsk\r\nvaluta, och det är ett problem. Men man kan ändå\r\njämföra skillnaden i storlek mellan dessa 720--1 090\r\nmiljarder kronor och de 3 miljarder kronor som är\r\nden maximala ersättning som\r\natomansvarighetslagen tillsammans med\r\ninternationella konventioner erbjuder vid ett\r\nhaveri av ett svenskt kärnkraftverk.\r\nMellanskillnaden kan ses som en subvention till\r\nkärnkraften</pre><pre>Atomansvarighetslagen är ett sätt att skydda\r\nkärnkraften från konkurrens från mindre\r\nmiljöfarliga sätt att producera el. En annan svensk\r\nlag som skyddar kärnkraften är\r\nräddningstjänstlagen, som gör det möjligt att\r\ntvångskommendera alla civila vuxna svenskar att\r\nröja upp efter en olycka. Detta befriar\r\nreaktorägarna från kostnader för olycksberedskap,\r\noch det är en ekonomisk subvention.</pre><pre>Den lagstiftning som reglerar hanteringen av\r\nkärnkraftens avfall är otydlig och garanterar inte att\r\navfallet kommer att tas om hand. Går inte\r\nindustrins nuvarande planer i händelse av en olycka\r\ni lås kommer dessa kostnader att läggas på framtida\r\nskattebetalare. Därtill är det väl känt att\r\nkärnkraften går med förlust om man räknar med\r\nstatens alla bidrag till forskning och utveckling. Om\r\nman har normala krav på kapitalavkastning har\r\nreaktorerna varit felinvesteringar för\r\nkraftindustrin.</pre><pre>Det finns fler exempel på det svenska samhällets\r\ndolda stöd till kärnkraften, men jag skall inte trötta\r\nkammaren med att fortsätta uppräkningen här och\r\nnu. I stället vill jag uppmana riksdagens ledamöter\r\natt vid voteringen nästa onsdag bifalla miljöpartiets\r\nreservation och därigenom plocka bort en av\r\nsamhällets subventioner till den olönsamma\r\nkärnkraften, den som innebär att kärnkraften inte\r\nbehöver bära sina egna skadeståndskostnader.</pre><pre>Herr talman! Jag yrkar bifall till reservation 2.</pre><pre>Anf. 62 ANITA JÖNSSON (s):</pre><pre>Vi har nu att behandla lagutskottets betänkande\r\n1990/91:24, i vilket debattera två motioner\r\nangående önskemål om skärpning av\r\nskadeståndsansvar för innehavare av\r\nkärnkraftsanläggningar, och en motion i vilken\r\nbegärs förbättrade skadeståndsmöjligheter vid\r\nmiljöskador.</pre><pre>Vad beträffar skadeståndsansvaret för skador vid\r\nkärnkraftsolyckor har denna fråga behandlats vid\r\nflera tillfällen här i kammaren. Utskottet har då\r\nvarit överens med motionärerna om att ansvaret för\r\natomskador i första hand skall ligga på\r\natomanläggningsinnehavaren. Däremot har\r\nutskottet avstyrkt yrkanden om obegränsat eller\r\nradikalt förändrat och utökat ansvar.</pre><pre>Sverige är i likhet med flertalet västeuropeiska\r\nländer anslutet till Pariskonventionen från år 1960\r\nsamt till en år 1963 avslutad tilläggskonvention\r\njämte tilläggsprotokoll till dessa.</pre><pre>Konventionen innehåller internationella\r\nbestämmelser om ansvarighet för skador som har\r\norsakats av atomolyckor. Pariskonventionens\r\nregler om anläggningsinnehavarens ansvar\r\nkompletteras av tilläggskonventionens\r\nersättningssystem.</pre><pre>Bestämmelser om ansvar för atomskador finns för\r\nsvensk del i atomansvarighetslagen, och till grund\r\nför lagen ligger de internationella\r\növerenskommelser till vilka Sverige är anslutet.</pre><pre>Hela ansvars- och ersättningssystemet verkar i flera\r\nsteg. I det första steget är anläggningsinnehavaren\r\nansvarig för skador som uppkommer i samband\r\nmed driften av anläggningen oberoende av\r\nvållande. Ansvaret skall vara begränsat till ett visst\r\nbelopp för varje olycka och vara täckt av försäkring\r\neller annan ekonomisk garanti.</pre><pre>I det andra steget skall den stat där\r\natomanläggningen är belägen bidra till att täcka\r\nskadorna upp till ett visst belopp.</pre><pre>I det tredje steget skall de stater som är anslutna till\r\ntilläggskonventionen betala efter en särskilt\r\nangiven beräkningsgrund.</pre><pre>I det fjärde steget skall svenska staten, i de fall en\r\nanläggningsinnehavare här i riket är ansvarig, utge\r\nersättning till de skadade med sammanlagt högst 3\r\nmiljarder kronor. I detta belopp är ersättningarna\r\nför första, andra och tredje steget inräknade.</pre><pre>Beloppsgränsen för atomanläggningsinnehavaren\r\när fastställd efter en bedömning av atomindustrins\r\nförmåga att bära försäkringskostnader samt\r\nförsäkringsmarknadens kapacitet.</pre><pre>Efter en ändring som trädde i kraft den 1 januari\r\n1989 har beloppsgränsen efter dessa bedömningar\r\nfastställts för atomanläggningsinnehavaren till 800\r\nmilj.kr. för varje olycka.</pre><pre>Ansvaret skall vara täckt av en obligatorisk\r\nförsäkring, som skall motsvara 120 % av\r\nansvarsbeloppet, eller av någon annan ekonomisk\r\ngaranti.</pre><pre>Sedan frågan behandlades här tidigare i kammaren\r\nhar flera initiativ tagits för att förbättra\r\nersättningsystemet vid kärnkraftsolyckor, senast i\r\nregeringens överenskommelse mellan folkpartiet\r\noch centern vad gäller energipolitiken. Denna\r\növerenskommelse innebär att det inte är förenligt\r\nmed Pariskonventionen att ålägga\r\nanläggningsinnehavaren ett obegränsat ansvar,\r\nmen att regeringen, med hänsyn till frågans vikt,\r\naktivt bör driva frågan om ett vidgat ansvar i\r\ninternationella sammanhang.</pre><pre>Enligt nyligen gjorda beräkningar är det möjligt att\r\nhöja kapaciteten på försäkringsområdet, vilket\r\nskulle medge en höjning av ansvarsbeloppet till ca\r\n1 miljard kronor. I energipropositionen hemställs\r\ndärför om godkännande av riktlinjer och en\r\nhöjning av ansvarsbeloppet.</pre><pre>Utskottet redovisar också i betänkandet andra\r\npositiva åtaganden som är på gång i det\r\ninternationella arbetet.</pre><pre>Av 33 § atomansvarighetslagen följer vidare, att i\r\nde fall ersättningsbeloppen enligt lagen inte räcker\r\ntill för att uppkomna skador skall kunna ersättas\r\nfullt ut, kan ytterligare gottgörelse utgå av\r\nstatsmedel. Grunden för sådan gottgörelse skall\r\nfastställas genom särskild lagstiftning.</pre><pre>Utskottet gör bedömningen att det mest förnuftiga\r\noch kloka sättet att hantera den mycket viktiga\r\nfrågan om ansvar för atomskadeolyckor är att delta\r\ni det internationella arbetet med sikte på att få en\r\nså bred anslutning som möjligt och ta till vara de\r\nmöjligheter som kan finnas till förbättringar av\r\nansvars- och ersättningssystemet.</pre><pre>Att Sverige skulle lämna konventionen och därmed\r\nställa sig utanför det ersättningssystem som gäller i\r\nVästeuropa bör inte komma i fråga.</pre><pre>Miljöfrågor av denna dignitet kan inte hanteras\r\nutifrån ett snävt nationellt perspektiv. Vid en\r\neventuell olycka är det sannolikt att flera länder blir\r\ndrabbade, vilket medför att internationella\r\nkonventioner är nödvändiga för att trygga\r\nmänniskors möjligheter till skadestånd. Det går\r\ninte att sätta gränser för de skadeverkningar som\r\nkan uppkomma vid en kärnkraftsolycka.</pre><pre>Frågan måste behandlas med stor omsorg och\r\nutifrån ett synsätt där svensk lagstiftning står i\r\nsamklang med internationella och bilaterala\r\növerenskommelser.</pre><pre>Med det anförda yrkar jag avslag på motionerna\r\nrörande ansvaret för skador vid kärnkraftsolyckor.</pre><pre>Betänkandet behandlar även en motion som\r\nframhåller att dagens lagstiftning ger en\r\nskadelidande små möjligheter att utkräva\r\nskadestånd vid miljöskador.</pre><pre>Reglerna om skadestånd vid miljöskador har\r\nnyligen reformerats och brutits ut ur\r\nmiljöskyddslagen och finns nu i 1986 års\r\nmiljöskadelag.</pre><pre>Ansvaret enligt miljöskadelagen avser person- och\r\nsakskador samt ren förmögenhetsskada som inte är\r\nobetydlig. Skadestånd utgår enligt miljöskadelagen\r\näven om skadan inte orsakats avsiktligen eller\r\ngenom vårdslöshet, s.k. strikt ansvar.</pre><pre>Den som lidit skada till följd av miljöfarlig\r\nverksamhet har medgivits lättnader i de beviskrav\r\nsom i allmänhet gäller i skadeståndssammanhang.</pre><pre>För att lösa problemet med skadestånd vid\r\nmiljöskador där man inte kan finna någon ansvarig,\r\neller där företaget har slutat med verksamheten när\r\nskadan upptäcks, eller där företaget gått i konkurs,\r\neller där skadeståndet är preskriberat, har reglerna\r\nkompletterats med en obligatorisk\r\nmiljöskadeförsäkring.</pre><pre>Alla företag som är skyldiga att ha tillstånd till sin\r\nmiljöfarliga verksamhet, eller är\r\nanmälningspliktiga, skall bidra till den\r\nobligatoriska miljöskadeförsäkringen. I\r\npropositionen om en god livsmiljö redovisar\r\nregeringen hur en helhetssyn måste prägla\r\nmiljöarbetet. Och den tillsatta\r\nmiljöskyddskommittén, som nu är i verksamhet,\r\nbör i sitt fortsatta utredningsarbete ta sikte på att\r\nsamla samtliga miljölagar i en miljöbalk.</pre><pre>Enligt utskottets mening täcker de redovisade\r\nåtgärderna väl de krav som motionären ställer, och\r\nvi yrkar därför avslag på motionen.</pre><pre>Herr talman! Jag ber att få yrka avslag på\r\nreservationerna och bifall till lagutskottets\r\nhemställan.</pre><pre>Anf. 63 MARTIN OLSSON (c):</pre><pre>Herr talman! Alla verksamheter skall kunna ta fullt\r\nansvar för de skador och förluster som de kan\r\nförorsaka. Detta är en grundläggande princip som\r\nregleras genom skadeståndslagstiftning och krav på\r\nförsäkringar för att ägarna skall kunna ge\r\nekonomisk ersättning till skadelidande. Det ger\r\nbl.a. en trygghet för alla som riskerar att utsättas\r\nför skador.</pre><pre>Det är även viktigt att alla verksamheter skall bära\r\nsina kostnader, inte bara för den direkta\r\nproduktionen utan också för de risker\r\nverksamheten kan innebära. Det gäller t.ex. för\r\nindustrier och för transporter. Företagen i dessa\r\nbranscher måste genom försäkringar eller på annat\r\nsätt kunna svara för de kostnader deras\r\nproduktionsprocesser o.d. kan förorsaka genom\r\nolyckor eller skador. Deras produktionskostnader\r\noch därmed priset på deras produkter belastas\r\ndärigenom med försäkringspremier eller annat för\r\natt företaget skall kunna svara för de\r\nersättningsanspråk som kan komma att ställas.</pre><pre>Men det finns tyvärr ett anmärkningsvärt undantag\r\nfrån denna princip. Det är ägarna till\r\nkärnkraftsverken. De behöver -- som framgått av\r\ntidigare inlägg -- endast ansvara för en bråkdel av\r\nkostnaderna för de skador en kärnkraftsolycka kan\r\nleda till. Härigenom skjuter kärnkraftsindustrin\r\növer kostnader för eventuella olyckor och därav\r\nföljande skadestånd på samhället eller på de\r\nenskilda personer och företag som drabbas.</pre><pre>Systemet innebär dels att kärnkraftsindustrin\r\nsubventioneras av samhället, dels att det saknas\r\ngarantier för att skadelidande skall få full ersättning\r\nefter en kärnkraftsolycka.</pre><pre>Från centerns sida har vi under en följd av år\r\nmotionerat om att kärnkraftsindustrin skall tvingas\r\nta ansvar för de skador den kan förorsaka. Vi har\r\näven krävt att Sverige internationellt skall verka för\r\nökning av kärnkraftsindustrins ansvar. Tyvärr har\r\nvåra motioner avslagits varje år.</pre><pre>Eftersom det inte varit möjligt att nå framgång för\r\nkraven vid riksdagsbehandlingarna var det\r\nsynnerligen viktigt att dessa frågor togs med i den\r\nuppgörelse om den framtida energipolitiken, som\r\nträffades mellan centern, socialdemokraterna och\r\nfolkpartiet.</pre><pre>Denna överenskommelse redovisas i proposition 88\r\nom energipolitiken. I propositionen framhålls mot\r\nbakgrund av att ansvarsbeloppet för närvarande är\r\nbegränsat till 800 milj.kr. att ''frågan om en höjning\r\nav ansvarsbeloppet till 1 000 milj.kr. kommer att\r\ntas upp inom justitiedepartementet under våren\r\n1991''.</pre><pre>Vad gäller kraven på ökat eller obegränsat ansvar\r\nför kärnkraftsindustrins ägare hänvisas i\r\nuppgörelsen till Pariskonventionen, som utgör den\r\ninternationella regleringen av ersättning för\r\nkärnkraftsolyckor. I propositionen anges att ''det\r\ntorde för närvarande inte vara förenligt med\r\nPariskonventionen att ålägga\r\nanläggningsinnehavaren ett obegränsat ansvar.\r\nRegeringen bör dock med hänsyn till frågans vikt\r\naktivt driva frågan om ett vidgat ansvar i\r\ninternationella sammanhang''.</pre><pre>Herr talman! Det väsentliga i politiskt arbete måste\r\nvara att nå positiva resultat. Med förhoppning om\r\natt energiuppgörelsen skall leda både till att\r\nkärnkraften kan avvecklas och till att\r\nkärnkraftsindustrin under de 19 ytterligare år som\r\nkärnkraftsverken kan komma att drivas, får det\r\nökade ansvar för riskerna med sin verksamhet som\r\nvi i centern årligen krävt, yrkar jag bifall till\r\nlagutskottets hemställan.</pre><pre>Anf. 64 LARS NORBERG (mp):</pre><pre>Herr talman! Detta ärende kommer med rätta igen\r\nvarje år, eftersom man har haft, såsom Martin\r\nOlsson mycket riktigt framhöll, ett undantag som\r\ninte stämmer med normal skadeståndsrätt.\r\nUndantaget har gällt sedan 1960, i 30 år, och\r\nfortfarande har ingenting hänt. Det kanske inte är\r\nså märkvärdigt. Kärnkraften har ju varit omfattad\r\nav en nästan religiös trosvisshet.</pre><pre>Det har funnits ett kärnkraftsetablissemang. Jag\r\nhar själv en gång i världen tillhört etablissemanget,\r\nså jag känner till det någorlunda, även inifrån. Det\r\ngäller ett etablissemang som håller ihop inom hela\r\nindustrivärlden och som stöttar verksamheten. Det\r\nhar funnits alltsedan Eisenhower startade med sitt\r\nutspel Atoms for Peace, där den förödande\r\nkärnenergin skulle tämjas och bli till välsignelse för\r\nmänniskor och ge nästan gratis energi. Sedan har\r\nman funnit att den inte var gratis, men den var\r\nfarlig. Man visste från början att kärnenergin i\r\nbombform var den mest djävulska uppfinning som\r\nmänskligheten hittills hade gett sig på.</pre><pre>I dag vet vi att Harrisburg har kostat betydligt mer\r\ni skador än vad det kostade att uppföra\r\nanläggningen. Vi vet, som Elisabet Franzén\r\nframhöll, att Tjernobyl har kostat hundratals\r\nmiljarder svenska kronor. Tidigare har man nämnt\r\nsiffrorna 200--300 miljarder, men Elisabet Franzén\r\nnämnde siffran 720--1 090 miljarder kronor. Det är\r\nsiffror som är jämförbara med dem som förre\r\nIAEA-chefen, chefen för det internationella\r\natomenergiorganet i Wien, Sigvard Eklund,\r\npublicerade i fjol. Han påpekade att enligt\r\nberäkningar från amerikanska Department of\r\nEnergy uppskattar man kostnaden för att rensa upp\r\nde miljöförstöringar som de militära reaktorerna\r\noch upparbetningsanläggningarna åstadkommit till\r\nca 1 000 miljarder svenska kronor. Det är ganska\r\nvåldsamma siffror det rör sig om när olyckan är\r\nframme.</pre><pre>När olyckan är framme vill människor ha en\r\nförsäkring som garanterar att de hålls skadeslösa. I\r\nsjälva verket är det omöjligt att hålla\r\nmänskligheten skadeslös om Barsebäcksverket\r\nskulle råka ut för en härdsmälta med påföljande\r\nutsläpp. Man kan inte hålla mänskligheten\r\nskadeslös om Skånes jordbruksmark förröds. Den\r\nprincip som borde upprätthållas är att man ska sluta\r\nsubventionera kärnkraften.</pre><pre>Ett minimikrav i detta avseende borde vara att\r\nåtminstone förmå reaktorägarna att ta lika stora\r\nförsäkringar för skador som de kan tänkas\r\nåstadkomma på tredje man som de tar för sina egna\r\nmaskinskadeförsäkringar. I dag har de\r\nskadeförsäkringar över 800 miljonersgränsen som\r\ngäller om de skulle råka ut för en skada som\r\ndrabbar dem själva, dvs. att turbinerna eller\r\nreaktorn skulle råka ut för en större maskinskada.\r\nDe är bättre försäkrade för egen del än vad de är\r\nvisa vi allmänheten, vilket jag tycker även ur\r\nmoralisk synpunkt är ett ohållbart förhållande.</pre><pre>I själva verket finns det bara en rimlig lösning, och\r\ndet är att kräva att denna verksamhet, som alla\r\nandra, skall bära sina egna kostnader.</pre><pre>Från majoritetens sida säger man att man varit\r\nParis-konventionens fångar sedan 1960, och det har\r\ninte funnits något att göra. Det är glädjande att\r\nenergiuppgörelsen har lyckats få detta i rörelse.\r\nDet är klart att man ska samarbete internationellt,\r\nmen det internationella samarbetet skall gå ut på att\r\nman förbättrar förhållandena och att man kommer\r\nnågon vart. I detta fall har man inte kommit någon\r\nvart på 30 år. Man har fortfarande detta orimliga\r\nförhållande som beror på att\r\nkärnkraftsetablissemanget, som jag nämnde\r\ntidigare, har lyckats påverka regeringarna i de\r\nskilda länderna att stödja verksamheten, eftersom\r\nman trodde att den var så välsignelsebringande.\r\nMan har inte förstått riskerna.</pre><pre>Nu är det dags att ta i med kraft. Om det inte går\r\natt få Paris-konventionen i rörelse kan man i fråga\r\nsätta om man över huvud taget kan medverka i\r\ndetta spel som pågår sedan 30 år.</pre><pre>Svenska atomförsäkringspolens siffror visar att det\r\nskulle kosta 1 milj.kr. i premie att höja\r\nskadegränsen från nuvarande 800 miljoner till 3\r\nmiljarder.</pre><pre>Barsebäcksverkets vinst för 1989, som är den\r\nsenaste som jag har tillgänglig, var ungefär 60\r\nmilj.kr. Man hade i och för sig haft råd att höja\r\nförsäkringspremien väsentligt. Men om man skulle\r\nhöja den och göra en enkel proportionering och\r\nhöja den ifrån dagens 800 miljoner till den siffra\r\nsom har nämnts sedan flera år tillbaka för\r\nTjernobyl, 200 miljarder, skulle faktiskt hela\r\nBarsebäcksverkets vinst gå åt, och väl det, för att\r\nkunna betala försäkringspremien. Frågan är om det\r\nfinns något försäkringsbolag som vill stå för en\r\nsådan stor risk. Det finns det sannolikt inte. Detta\r\nhar även utskottet påpekat, även om jag tror att\r\nutskottet är otillbörligt pessimistiskt beträffande\r\nvar gränsen går.</pre><pre>Grundprincipen måste vara att antingen skall det\r\nfinnas försäkring eller också skall staten ta ett\r\nobegränsat ansvar för de risker som man\r\nuppenbarligen anser vara motiverade för att köra\r\nvidare med de här verken. Jag är helt övertygad om\r\natt ingen kommer att förbjuda den svenska staten\r\natt ikläda sig ett obegränsat ansvar för sådana\r\nolyckor. Det skulle förvåna mig mycket om något\r\nutomstående land skulle säga att ''Det får ni inte\r\ngöra''. Det är möjligt att utskottets\r\nmajoritetsrepresentant kan övertyga mig om\r\nmotsatsen, men det skulle, som sagt, förvåna mig\r\nmycket om man kommer att konstatera att Sverige\r\nicke får garantera att betala ett större skadestånd\r\nän någon annan nation. Det vore en ganska\r\negendomlig reaktion, men det är möjligt att\r\nkärnkraftetablissemanget som jag talade om skulle\r\nkunna reagera på det viset. Jag hoppas att de inte\r\när så besynnerliga. Därmed vill jag yrka bifall till\r\nreservation nr 2.</pre><pre>Anf. 65 ANITA JÖNSSON (s):</pre><pre>Herr talman! Jag vill bara korrigera den\r\nhistoriebeskrivning som Lars Norberg har dragit\r\nför oss här. Lars Norberg drar den slutsatsen att\r\nutskottet och regeringen inte har gjort något arbete\r\ni detta tidigare genom att hänvisa till att äntligen\r\nhänder det någonting i energipropositionen. De här\r\nfrågorna har varit uppe till behandling flera gånger\r\ni kammaren. Utskottet har då uttalat sig om att det\r\när viktigt att regeringen agerar i internationella\r\nsammanhang för att komma fram till\r\növerenskommelser på atomansvarighetsområdet.\r\nDetta för att man skall få en så bred anslutning som\r\nmöjligt internationellt sett. Man har även under\r\nåren hela tiden höjt ansvarsbeloppet. Detta belopp\r\nhar man fastställt med utgångspunkt i att man gör\r\nen realistisk bedömning av vad som är möjligt.</pre><pre>Anf. 66 LARS NORBERG (mp):</pre><pre>Herr talman! Det är möjligt att riksdag och\r\nregering har gjort några ansträngningar tidigare. I\r\nså fall kan jag bara konstatera att resultatet är\r\nmycket magert, Anita Jönsson. Jag erinrar mig\r\nfaktiskt en gammal uppsatsgroda som lyder så här:\r\nFörgäves gjorde han fruktlösa försök, men det gick\r\ninte.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre>13 § Använt kärnbränsle, m.m.</pre><pre>Föredrogs</pre><pre>näringsutskottets betänkande</pre><pre>1990/91:NU28 Använt kärnbränsle, m.m. (prop.\r\n1990/91:100 delvis).</pre><pre>Anf. 67 ROLF L NILSON (v):</pre><pre>Herr talman! Debatten om detta betänkande kan\r\nses som en fortsättning på debatten om det\r\nföregående betänkandet, nämligen en illustration\r\ntill det absurda i att bygga elförsörjningen på\r\nkärnkraft i den utsträckning som vi gör i Sverige.\r\nDetta betänkande handlar om hanteringen av det\r\nanvända kärnbränslet och problem som är\r\nförknippade med den hanteringen. Det är också\r\nfrågor som har återkommit i kammaren från år till\r\når och där utskottsmajoritetens ställningstagande\r\när av ungefär det slaget att man inte ser någon\r\nanledning att ändra de ställningstaganden som man\r\nhar gjort tidigare år.</pre><pre>Då skulle man som motionär och som representant\r\nför en avvikande uppfattning kunna säga att det\r\ninte heller är min avsikt att ändra de\r\nställningstaganden som jag och mitt parti har gjort\r\ntidigare år. I viss mån har jag och vänsterpartiet\r\nredan uppfyllt det här eftersom vi har varit mycket\r\nrestriktiva när det gäller våra motioner. Det finns\r\nen motion som jag har gemensam med Lars\r\nNorberg. Den handlar om den avgift som skall tas\r\nut och användas för finansiering av de framtida\r\nutgifterna för använt kärnbränsle.</pre><pre>Det har varit och är vår uppfattning att de avgifter\r\nsom tas ut är för låga och bör höjas. De bör höjas\r\ntill 4 öre/kWh. Det är vår uppfattning att riksdagen\r\nskall göra ett tillkännagivande till regeringen om\r\ndetta. Det är regeringen som fastställer avgifterna.</pre><pre>Vi har även invändningar mot det sätt som man\r\nberäknar värdeutvecklingen av de fonderade\r\nmedlen på. Vi menar att man inte bör ge sig in i\r\nnågon form av riskbedömning eller ta några risker\r\nnär det gäller värdebeständigheten i medlen.\r\nDärmed har vi också kommit fram till att avgiften\r\nbör beräknas med en realränta på noll. Detta är\r\nalltså bakgrunden till de 4 örena. Jag yrkar bifall till\r\nreservation 11.</pre><pre>I övriga reservationer där mitt namn finns med\r\nfinns exempel på brister i avfallshanteringen. Vi\r\nbetonar att radioaktivt avfall från svenska\r\nanläggningar givetvis skall följas upp. Man skall\r\nveta vart det tar vägen, och man skall se till att det\r\nkommer tillbaka till Sverige. Sådant avfall är på\r\ndrift, åtminstone finns det inte en fullständig\r\nredovisning av vart det har tagit vägen.</pre><pre>Vi har också synpunkter som vi har fört fram i\r\ntidigare motioner och i reservationer som gäller\r\nslutförvaret av reaktoravfallet. Där har vi uttryckt\r\nmycket stor skepsis till slutförvaret utanför\r\nForsmark. Det är uppfattningar som vi står kvar\r\nvid.</pre><pre>Slutligen tycker jag att man skall understryka att\r\nden informationsverksamhet som Svensk\r\nkärnbränslehantering bedriver skall vara saklig,\r\nden skall enbart vara inriktad på avfallsfrågor och\r\nutformad på ett objektivt sätt. Den skall inte direkt\r\neller indirekt verka som argument för fortsatt\r\nkärnkraftsdrift. Det innebär inte att SKB skall sluta\r\ninformera. Vi tycker att det är bra att de informerar\r\noch att det kommer fram en korrekt uppfattning\r\nhos allmänheten om problemen kring förvaringen\r\nav avfallet. Men att, som man har gjort, gå ut och\r\nproklamera att alla problem i stort sett är lösta, det\r\nmenar vi är att gå ett steg för långt. Jag yrkar alltså\r\nbifall till reservation nr 11.</pre><pre></pre><pre>Anf. 68 LARS NORBERG (mp):</pre><pre>Herr talman! Det här ärendet har stark anknytning\r\ntill det vi talade om nyss, kärnkraften som\r\ninternationellt fenomen och ett etablissemang som\r\nstår bakom denna verksamhet, som håller ihop och\r\nsom är mycket trosvisst i sin övertygelse att vad\r\nman sysslar med är inte bara riktigt utan också\r\nlönsamt.</pre><pre>Jag har, som jag nämnde förut, en gång tillhört\r\ndetta etablissemang men så småningom tänkt om\r\noch tänkt om på båda punkterna. Jag tror alltså inte\r\natt systemet är lönsamt och jag tror inte att det är\r\nmänniskovänligt.</pre><pre>Utskottet irriteras över att vi kommer igen år efter\r\når med våra krav på en bättre ordning, i det här\r\nfallet när det gäller avfallsfrågorna, som detta\r\nbetänkande handlar om. Man måste se att\r\navfallsfrågorna är bara en liten del av ett stort\r\nsystem som börjar vid urangruvan, som förgrenar\r\nsig från urangruvan till bränsletillverkning och\r\natombombstillverkning, delvis i samma\r\nanläggningar, och så småningom till reaktorer, till\r\nupparbetningsanläggningar, internationella\r\ntransporter från reaktorer till\r\nupparbetningsanläggningar, årtionden av lagring i\r\nolika typer av lager med de risker som dessa lager\r\ninnebär för miljö och människor.</pre><pre>Så småningom tänker man sig något som ingen har\r\ngjort, nämligen att man skall slutförvara det här\r\nbränslet. Under processen uppkommer det som i\r\nalla industriella processer en massa biprodukter så\r\natt säga under resans gång. De allra värsta är\r\nförmodligen de 99,9 % avfall som uppstår redan\r\nvid urangruvan. Det avger radon, urlakas på\r\ntungmetaller och förgiftar sin omgivning. De som\r\narbetar i gruvorna förgiftas av radonet med en hög\r\nfrekvens av lungcancer som följd.</pre><pre>I Sverige har man på senare år försökt inbilla\r\nallmänheten att den stora faran är reaktorhaverier.\r\nBirgitta Dahl uttalade för några månader sedan i\r\nkammaren: ''Blotta faktum att man måste vidta\r\nunika säkerhetsåtgärder som man måste göra när\r\ndet gäller kärnkraften och de oerhörda\r\nkonsekvenserna av en olycka om den inträffar är\r\nför mig skälet till att jag säger att kärnkraften måste\r\navvecklas som energikälla i Sverige och enligt min\r\nuppfattning bör det ske även i resten av världen.''</pre><pre>Detta håller naturligtvis jag och miljöpartiet i\r\nhögsta grad med om, men vi vill hela tiden betona\r\natt det är nödvändigt att se på hela processen. Om\r\nman kan visa att varje moment är någorlunda\r\nskapligt säkert, blir ändå hela processen\r\noacceptabel ur mänsklig synpunkt, social synpunkt\r\noch miljösynpunkt. Det är därför vi säger nej till\r\nden. Det är en djupt människofientlig verksamhet.</pre><pre>Därför får vi stå ut med att utskottsmajoriteten är\r\nirriterad. Det är för oss en moralisk fråga att på allt\r\nsätt arbeta för avveckling av denna verksamhet.\r\nDet gäller alltså läckaget, det gäller bomberna, det\r\ngäller gruvorna, det gäller storskaligheten och det\r\ngäller hemlighetsmakeriet, bl.a.</pre><pre>Det är typiskt för just det ämne som vi här\r\nbehandlar, nämligen avfallet, att jag sedan 70-talet\r\nhar försökt att få information om hur man tänkt sig\r\ngöra med de 139 ton radioaktivt avfall som\r\nOskarshamnskonsortiet har skickat till Sellafield\r\nför bearbetning. Vilken överenskommelse finns\r\ndet? Vad skall det plutonium som uppstår vid\r\nupparbetningen användas till? Det är alltid lika\r\nomöjligt. Vi har aldrig lyckats få något besked på\r\ndessa punkter.</pre><pre>När det är på det här viset, när man inte kan få\r\nbesked, även om verksamheten skulle vara helt i sin\r\nordning, blir människor misstänksamma.\r\nKärnkraftsindustin och kärnkraftsetablissemanget\r\nfår alltså finna sig i att bli misstänkta, när de hela\r\ntiden arbetar under hemlighetsmakeri och\r\nsekretess. Dess värre är jag rädd för att det är delvis\r\nvälgrundade misstankar, att man sysslar med saker\r\noch ting som inte tål allmänhetens insyn.</pre><pre>Jag skall inte gå in på alla detaljer i betänkandet och\r\nalla de reservationer som har avgivits. Jag nämnde\r\nSellafield och de 139 tonnen som vi sedan gammalt\r\nhar efterlyst besked om. Det har vi gjort även om\r\nbyteshandeln när tyskt MOX-bränsle -- 24 ton vill\r\njag minnas -- byttes mot 59 ton utbränt kärnbränsle\r\nsom har skeppats från Sverige till Cogémas\r\nanläggning La Hague i Bretagne.</pre><pre>Det förekommer också halvsanningar och halva\r\ninformationer. Utskottets majoritet informerar oss\r\nmotionärer om att i Studsvik kan man förvara\r\nutbränt experimentbränsle i tio år. Det finns\r\nlagringskapacitet för detta, säger man. Nåväl, men\r\nvad sedan? Vad är tanken?</pre><pre>Att man över huvud taget funderar på att förvara\r\ndetta bränsle i tio år beror ju på det som jag\r\nnämnde i den föregående debatten, nämligen att\r\nsamtliga amerikanska upparbetningsanläggningar\r\nför kärnvapen för närvarande är ur bruk och alltså\r\ninte kan ta emot det höganrikade bränslet som man\r\nsysslar med i Studsvik. Det är ironiskt, därför att\r\ndet har skrivits avtal om att man är tvungen att\r\nskicka tillbaka det till USA.</pre><pre>Det finns alltså ett avtal som säger att avfallet måste\r\nskickas tillbaka till USA, och så säger man där: Vi\r\nkan inte ta emot det. Då säger Studsvik: Vi kan\r\nlagra i tio år.</pre><pre>Men sedan då? Detta tycker jag att utskottet borde\r\nha tagit reda på och givit ett svar på.\r\nUtskottsmajoriteten har faktiskt en viss förpliktelse\r\natt klarlägga sådana här förhållanden.</pre><pre>När det gäller SKBs s.k. information är det enligt\r\nvår uppfattning alldeles uppenbart att den ingår i en\r\nav kärnkraftsetablissemanget organiserad kampanj\r\ni syfte att skapa förtroende för kärnenergin.\r\nFörmodligen tror de själva att de ger en saklig\r\ninformation, men de kritiska frågorna kommer nog\r\ntyvärr att sopas under mattan. Det är åtminstone\r\nvår erfarenhet när vi har tittat på bussarna som man\r\nhar skickat runt Sveriges land.</pre><pre>När problem är olösliga, hjälper det inte hur\r\nmycket man än anstränger sig. Man kan tala om att\r\nman har satsat och gjort det ena och det andra, men\r\ndet hjälper inte när problemen i princip är olösbara,\r\noch det är vad vi befarar när det gäller hela\r\nkärnkraftscykeln. Det kommer att läcka, och på\r\nlång sikt kommer mänskligheten att skadas. Därför\r\nfinns det ingen annan lösning än att upphöra med\r\nhela kärnkraftshanteringen.</pre><pre>Naturligtvis måste man ta hand om de skador som\r\nhar skett. Jag nämnde de 1 000 miljarderna som\r\ndet amerikanska energidepartementet räknar med\r\natt det skall kosta att städa upp efter de militära\r\nreaktorerna och upparbetningsanläggningarna.\r\nVad det s.k. slutförvaret på lång sikt kommer att\r\nkosta är inte lätt att säga.</pre><pre>Vi kan naturligtvis känna en viss stolthet över att vi\r\ni Sverige ligger i första ledet när det gäller att\r\nförsöka utreda hur man skall ta hand om det\r\nutbrända bränslet. Nästan alla länder som sysslar\r\nmed kärnkraft har gjort mindre än Sverige, det\r\nskall vi hålla vårt svenska kärnkraftsetablissemang\r\nräkning för.</pre><pre>Naturligtvis kan man inte säga med någon större\r\nsäkerhet vad SKBs planerade anläggningar\r\nkommer att kosta. Jag har i varje fall lärt mig att\r\nnär det gäller stora tekniska anläggningar som\r\naldrig har gjorts förut bör man använda den s.k. pi-\r\nregeln, dvs. att man tar den kalkyl som är gjord för\r\nde anläggningar som skall framställas och\r\nmultuplicerar med 3,14. Då kommer man\r\nförmodligen fram till den slutgiltiga kostnaden. Det\r\när en ganska användbar metod för stora\r\nnyskapande insatser av den här typen.</pre><pre>I varje fall är det väldigt osäkert vad detta kommer\r\natt kosta. Vi har föreslagit att man skall fördubbla\r\nden nuvarande avgiften. Räknat med pi-regeln\r\nskulle den tredubblas, men vi har föreslagit en\r\nfördubbling. Det finns två motiv för det.</pre><pre>Sannolikt blir det mycket dyrare än vad man har\r\nräknat med att ta hand om det utbrända bränslet.\r\nMen förslaget kan också motiveras på ett annat\r\nsätt, nämligen att i sådana här fall bör man räkna\r\nmed realräntan noll. Vi vet inte hur pengar kan\r\nförräntas på lång sikt, och här är det fråga om lång\r\nsikt. Ända fram till år 2060 skall denna verksamhet\r\npågå, alltså i 70 år fr.o.m. nu. Då är det naturligtvis\r\nrätt viktigt vilken ränta man räknar med.</pre><pre>Argumenten för att räkna med nollränta är dels att\r\ningen vet om det blir någon bra förräntning på de\r\nnärmaste 70 åren, dels att det ur moralisk synpunkt\r\när rimligt att den generation som använder och som\r\nhar glädje av kärnenergin gör en så stor uppoffring\r\nsom man räknar med skall behöva göras på sikt.</pre><pre>Kostar det 40 miljarder enligt beräkning att ta hand\r\nom det utbrända bränslet, skall man se till att i dag\r\nlägga upp fonder som svarar mot vad det skulle\r\nkosta att göra den slutförvaringen i dag. Sedan är\r\ndet av tekniska skäl inte möjligt att göra den, för\r\nman måste låta bränslet svalna ett antal år, innan\r\nman med fördel kan stoppa ned det i något bergrum\r\neller hur det nu skall göras. Det är ju en annan\r\nfråga.</pre><pre>Från miljöpartiets sida är vi långt ifrån säkra på att\r\nden s.k. KBS-3-metoden är sista ordet i den här\r\nprocessen. Därför har vi yrkat, blygsamt, att man\r\nskall fördubbla avgiften för hanteringen av det\r\nutbrända kärnbränslet från 2 till 4 öre per kWh. Det\r\när möjligt att den avgiften på sikt bör höjas\r\nytterligare. I varje fall finns det alltså dubbla skäl\r\nför att minst fördubbla den nuvarande avgiften.</pre><pre>Med dessa ord vill jag yrka bifall till\r\nreservationerna 2, 8, 9 och 11.</pre><pre>\r\nAjournering</pre><pre>Kammaren beslöt kl. 18.05 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>13 § (forts.) Använt kärnbränsle, m.m. (forts.\r\nNU28)</pre><pre>Anf. 69 BARBRO ANDERSSON (s):</pre><pre>Herr talman! I detta betänkande, som fått rubriken\r\nAnvänt kärnbränsle, m.m., behandlas dels delar av\r\nbudgetpropositionen, dels fyra motioner från\r\nmiljöpartiet, varav en tillsammans med\r\nvänsterpartiet. Motioner med ungefär samma\r\ninnehåll behandlades förra året och avslogs.</pre><pre>I motion 418 yrkas om en ny utredning kring dessa\r\nfrågor. I riksdagsbehandlingen föregående år sade\r\nriksdagen att hanteringen av det svenska\r\nkärnavfallet har uppmärksammats och behandlats i\r\nstor omfattning under flera år. Utskottsmajoriteten\r\nhar samma uppfattning även i år och avstyrker\r\ndärför yrkandet.</pre><pre>I motionen står att man vänder sig mot den dimridå\r\nsom omsluter all kärnteknisk verksamhet. Vi har i\r\nvårt land en mycket öppen redovisning av den\r\nkärntekniska verksamheten, dels genom de krav\r\nsom ställs på kraftverken, dels genom den kontroll\r\nsom utövas av SKI och SSI. Vid varje anläggning\r\nfinns en lokal säkerhetsnämnd som har till uppgift\r\natt följa verksamheten, att ha insyn och att\r\ninformera allmänheten. Detta har fungerat mycket\r\nbra.</pre><pre>Två andra yrkanden gäller import av kärnbränsle\r\noch andra restprodukter från\r\nkärnbränslehanteringen. Motionärerna vill dels att\r\ndenna import skall avbrytas, dels att infört\r\nkärnavfall skall återföras till ursprungslandet.</pre><pre>Som grundläggande princip för Sveriges\r\nvidkommande gäller att varje land tar ansvar i alla\r\nled för det material som uppkommer inom landet.\r\nRegeringen uppdrog 1988 åt SKI att i samråd med\r\nSSI redovisa de transporter av kärnavfall och\r\nkärnämnen som genomförts till och från Sverige\r\nunder 80-talet. SSI fick i uppdrag att redovisa\r\ngenomförda transporter av radioaktivt material till\r\noch från Sverige under åren 1970--1987.\r\nRapporterna lämnades i mars 1988. Dessa\r\nmyndigheter fann att transporterna hade\r\ngenomförts på ett från säkerhetssynpunkt fullt\r\ntillfredsställande sätt samt att gällande lagar och\r\nbestämmelser efterlevts.</pre><pre>Även detta behandlades föregående år.\r\nUtskottsmajoriteten finner inget skäl till ändrat\r\nställningstagande och avstyrker därför yrkandena.</pre><pre>Ett annat yrkande i motionen kräver att kontrollen\r\nav kärnteknisk verksamhet skall omprövas.\r\nMotionärerna hävdar att nuvarande ordning inte\r\nfungerar. Tillsynen över verksamheten utövas av\r\nSKI, SSI, naturvårdsverket, länsstyrelserna och\r\nkommunernas miljö- och hälsoskyddsnämnder.\r\nEnligt lagen skall dessa myndigheter samarbeta,\r\nnågot som också sker, och utskottsmajoriteten\r\navstyrker därför även detta yrkande.</pre><pre>Nästa yrkande gäller deponering av radioaktivt\r\ngods. Motionärerna hävdar att kontaminerat gods\r\nhamnar på vanliga kommunala soptippar. Så är det\r\nnaturligtvis inte. Inget kontaminerat material, vare\r\nsig det gäller knivar eller gafflar, som nämns i\r\nmotionen, får lämna området. Om en gaffel av\r\nnågon anledning skulle kontamineras, hamnar den\r\ni SFR. Anläggningar för markdeponering finns i\r\nForsmark, Oskarshamn och Studsvik, och för dessa\r\nanläggningar finns föreskrifter från SSI.\r\nUtskottsmajoriteten avstyrker även detta yrkande.</pre><pre>Nästa yrkande gäller verksamheten vid Ranstad\r\nMineral AB. Motionärerna vill att anläggningen\r\nskall avvecklas. SKI meddelade 1989 fortsatt\r\ntillstånd i tio år för Ranstad Mineral. Till grund för\r\nbeslutet låg bl.a. en granskning av\r\nsäkerhetsredovisningen för anläggningen samt\r\nremissynpunkter från länsstyrelsen i Skaraborgs län\r\noch SSI.</pre><pre>Utskottet fann våren 1990 med anledning av ett\r\nliknande yrkande inte anledning till något initiativ\r\nav riksdagen. Majoriteten står kvar vid denna\r\nuppfattning och avstyrker yrkandet.</pre><pre>Två ytterligare yrkanden i denna motion gäller\r\nkärnbränslet i forskningsreaktorn vid Studsvik AB.\r\nStudsvik AB har avtal med det amerikanska\r\nDepartment of Energy om leverans av kärnbränsle\r\nför drift av forskningsreaktorn R2. Liknande avtal\r\nfinns på andra håll i världen. Den\r\nupparbetningsanläggning som finns i Savannah\r\nRiver Plant är dock stängd, och därför lagras det\r\naktuella bränslet i Studsvik tills vidare. Några\r\nplaner på att sända bränslet till Skottland finns inte.\r\nDärför avstyrks även dessa yrkanden.</pre><pre>I nästa motion, 422, begärs att en utredning skall\r\ntillsättas med uppgift att granska informationen\r\nfrån SKB, som enligt motionärerna bedrivit\r\npropaganda för kärnkraften.</pre><pre>Sedan ett par år har SKB bedrivit\r\ninformationsverksamhet runt om i landet om sin\r\nverksamhet och om hanteringen av\r\nkärnkraftsavfallet, bl.a. mot bakgrunden av att\r\nbolaget inom några år avser att föreslå ett antal\r\nalternativa orter för lokaliseringen av slutförvaret\r\nför använt kärnbränsle. Utskottsmajoriteten anser\r\natt denna informationsverksamhet är viktig. Saklig\r\ninformation om de här frågorna är nödvändig, och\r\nde av oss som har haft möjlighet att ta del av den\r\nanser att den är just saklig och seriös. Därför\r\navstyrks även denna motion.</pre><pre>Så till SFR, slutförvaringen av låg- och medelaktivt\r\navfall vid Forsmark. Motionärerna kräver att inget\r\nytterligare avfall får föras ned och att ett offentligt\r\nförhör skall hållas.</pre><pre>I motionen talas, herr talman, om Öresundsgrepen.\r\nJag kommer osökt att tänka på den gamla historien\r\nom militären som sa att om inte kartan\r\növerenstämmer med verkligheten så gäller kartan.\r\nVet miljöpartiet var SFR ligger?\r\nUtskottsmajoriteten brukar tala om\r\nÖregrundsgrepen, som ligger i en annan del av\r\nlandet.</pre><pre>Slutförvaret är omgärdat av stränga föreskrifter\r\nrörande hanteringen. Redan innan anläggningen\r\ntogs i bruk hade ärendet prövats av bl.a. SKI och\r\nSSI. Det är inte fråga om någon dumpning, utan\r\navfallet tas om hand på ett betryggande sätt. Många\r\noffentliga möten har hållits i Forsmark. Man har\r\nfrån SKB visat stor öppenhet med bl.a. ''öppet hus''\r\ndå allmänheten fick åka ned och titta på\r\nanläggningen. Fortfarande kan besöksgrupper få\r\nåka ned och får då följa de föreskrifter som gäller\r\nvid anläggningar av det här slaget. I det tillstånd\r\nsom finns sägs att lagret inte skall förslutas, utan ett\r\nsådant beslut tas i så fall när deponeringen har\r\nupphört.</pre><pre>Motion 455 från miljöpartiet och vänsterpartiet\r\nkräver att avgiften för omhändertagandet av\r\nkärnkraftens avfall skall höjas till 4 öre/kWh.</pre><pre>Enligt finansieringslagen ankommer det på\r\nregeringen att fastställa avgiften. Det är alltså inte\r\nen uppgift för riksdagen. Självklart förutsätter\r\nutskottet att regeringen följer utvecklingen av\r\nberörda kostnader och att resultatet läggs till grund\r\nför avgiftssättningen. Utskottet avstyrker även\r\ndenna motion.</pre><pre>Jag yrkar bifall till utskottets hemställan i dess\r\nhelhet och avslag på samtliga reservationer.</pre><pre>Anf. 70 LARS NORBERG (mp):</pre><pre>Herr talman! Barbro Andersson och jag lever i\r\nnågon mån i olika världar. Det beror väl på vilka\r\nglasögon man har på sig.</pre><pre>Jag har sett mycket av kärnkraftsindustrin och det\r\njag brukar kalla kärnkraftsetablissemanget. De har\r\nen stor förmåga att framställa sin verksamhet i en\r\ngynnsam dager. Den öppenhet som Barbro\r\nAndersson talade om har jag tyvärr åtskilligt att\r\nanmärka på. Det är klart att man vill ge intryck av\r\nöppenhet. Men det finns, som jag sade i mitt\r\ntidigare anförande, åtskillig verksamhet där denna\r\nöppenhet i högsta grad saknas. Jag nämner återigen\r\navfallet i Sellafield, jag nämnder avfallet i Cogéma,\r\nsom har hemlighållits årtionde efter årtionde. I\r\nvarje fall har snart två årtionden passerat sedan\r\ndessa avtal slöts.</pre><pre>Det är klart att man inte annonserar var det\r\nkontaminerade avfallet hamnar.\r\nTillsynsmyndigheterna skall kontrollera, men det\r\nförekommer incidenter.</pre><pre>Det är märkvärdigt med vilken seghet\r\nkärnkraftsetablissemanget hakar sig fast. Ranstad\r\nMineral var den stora nationella tillgången, som\r\nskulle göra Sveriges folk till uran-schejker under\r\n70-talet. Så småningom fann man att detta var en\r\nönskedröm som inte hade något med verkligheten\r\natt göra. Uranhalterna i Ranstad är alldeles för låga\r\nför att man skall kunna få en lönsam brytning av\r\nuran, för att inte tala om vilka miljökonsekvenser\r\nsom skulle uppstå. Men där har en mindre\r\nverksamhet hakat sig fast, som envist upprätthåller\r\nden gamla traditionen. Vi har kritiserat denna\r\nverksamhet. Den är värd åtskillig kritik. Den borde\r\navvecklas.</pre><pre>Det är intressant att notera att de svårigheter som\r\nhar uppstått med det högaktiva avfallet i Studsvik\r\nberor på att man har vanskött\r\nkärnkraftsverksamheten i USA å det grövsta. Jag\r\nciterade tidigare Sigvard Eklund. Department of\r\nEnergy, som är den involverade parten, medger\r\nsjälva att man behöver 1 000 miljarder för att städa\r\nupp efter den kontaminering som har skett.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre>14 § Näringsrättslig reglering, m.m.</pre><pre>Föredrogs</pre><pre>näringsutskottets betänkande</pre><pre>1990/91:NU29 Näringsrättslig reglering, m.m.</pre><pre>Anf. 71 KARIN FALKMER (m):</pre><pre>Herr talman! I detta betänkande behandlas ett\r\nantal olika ämnesområden, som inte har någon\r\ndirekt koppling till varandra. De reservationer till\r\nbetänkandet som moderaterna står för har det\r\ngemensamt att alla rör sig om avreglering i någon\r\nform.</pre><pre>Vår strävan är att avskaffa sådana lagar och\r\nregleringar som vi anser är onödiga ingrepp i\r\nnäringsfriheten eller innebär omotiverade förbud.\r\nSom bekant stiftas det nya lagar ideligen här i\r\nkammaren. Motsatsen, att avskaffa en lag eller en\r\nparagraf i en lag, har visat sig inte vara lika populärt\r\ninom den nuvarande socialistiska majoriteten.</pre><pre>I den situation som Sverige i dag befinner sig, med\r\ndramatiskt stigande arbetslöshet, är det viktigare\r\nän någonsin att slå vakt om näringsfriheten och\r\nrätten att starta och driva företag. Denna\r\nuppfattning borde rimligen även mina\r\nsocialdemokratiska vänner i näringsutskottet dela,\r\ni all synnerhet som statsråd och ministrar nu far\r\nland och rike runt och säger sig sätta sitt hopp till\r\nsmåföretagen. Senast framförde industriministern\r\nsmåföretagens Höga visa i min grannkommun\r\nFagersta häromdagen.</pre><pre>Menar ni socialdemokrater något med alla de\r\nvackra orden om småföretagens värde, borde ni\r\nenligt min mening också göra villkoren för\r\nsmåföretagsamheten i Sverige bättre. Ni kan börja\r\nmed att anamma de moderata förslag till en bättre\r\nsmåföretagarpolitik, som ni konsekvent har\r\navslagit under årens lopp. Ni kan starta litet\r\nförsiktigt i kväll genom att stödja den borgerliga\r\nreservationen för minskad etableringskontroll. Att\r\nstödja förslaget om en samlad översyn och\r\navreglering av onödiga inskränkningar i\r\netableringsfriheten kan vara en lämplig\r\nuppvärmning inför en övergång till en mer\r\nsmåföretagarvänlig politik. Detta under\r\nförutsättning att socialdemokratisk liturgi om\r\nsmåföretagen inte bara är tomt prat.</pre><pre>Reservation 3 föranleds av ett beslut som vi tog här\r\ni kammaren för cirka fyra månader sedan, där\r\nmoderater och folkpartister hade en avvikande\r\nmening, som vi nu följer upp. I höstas genomfördes\r\nen avreglering av den gamla, byråkratiska,\r\ngodtyckliga och konkurrenshämmande lagen om\r\ntillfällig försäljning. Den avregleringen stödde vi\r\nhelhjärtat. Tyvärr orkade regeringen inte ända\r\nfram till målsnöret.</pre><pre>Den möjlighet för kommunpolitiker att förhindra\r\nfri konkurrens inom vissa varugrupper -- kläder,\r\nskor och livsmedel -- som lagen från i höstas ger är\r\nett ingrepp i näringsfriheten. Det stämmer dåligt\r\növerens med en småföretagarvänlig inställning att\r\npå detta sätt ge kommunpolitiker rätt att motverka\r\nden fria företagsamheten.</pre><pre>Herr talman! När det gäller vissa regleringsivrares\r\nlust att stoppa de fria affärstiderna torde resultatet\r\nav affärstidsutredningen nu en gång för alla\r\ninnebära ett stopp för sådana obefogade ingrepp i\r\nmarknadsekonomin. En klar majoritet av\r\nkonsumenterna liksom de detaljhandelsanställda,\r\nbutikscheferna och företagarna inom detaljhandeln\r\nanser att butikerna själva bör kunna bestämma sina\r\nöppettider. Samma slutsats drar utredaren. Det\r\nvore befriande om riksdagen klart och tydligt slog\r\nfast att fria affärstider skall bibehållas.</pre><pre>I reservation nr 8 föreslår vi moderater att\r\nautomatspelslagen skall avskaffas. Lagstiftning om\r\nförbud mot automatspel som ett medel att komma\r\ntill rätta med olämpliga ungdomsmiljöer och\r\nsociala problem visar på en avsaknad av sinne för\r\nproportioner.</pre><pre>Automatspelslagen gäller spel som inte ger någon\r\negentlig vinst -- flipperspel och liknande.\r\nAutomatspelslagen är en lag som många ungdomar\r\noch vuxna tycker är onödig. De flesta människor\r\nanser ju att detta med flipperspel är en harmlös\r\nsysselsättning.</pre><pre>Avsikten med lagen var att motverka en negativ\r\nungdomsmiljö. Men det är ett ytligt betraktelsesätt\r\ni en så allvarlig social fråga som denna. De\r\nförhållanden som ligger bakom sociala problem\r\nbland ungdomar har mycket djupa orsakssamband.\r\nAtt dra slutsatsen att den lokal där det finns\r\nspelautomater är en olämplig miljö för ungdomar\r\när att göra det litet väl lätt för sig.</pre><pre>Många ungdomar har egna data- eller TV-spel som\r\nerbjuder förströelse och som förbättrar\r\nkoncentration och skicklighet. Automatspel kan\r\nmedverka till en god ungdomsmiljö. Men de kan\r\nlika väl medverka till raka motsatsen. På många\r\nungdomsgårdar finns det förströelsespel av olika\r\nslag, inkl. automatspel, som bidrar till en positiv\r\nmiljö.</pre><pre>När det gäller statliga och kommunala strävanden\r\natt skapa bättre ungdomsmiljöer bör man inte\r\ninrikta sig på förbud mot verksamheter som är\r\npopulära bland ungdomar, såvida det inte finns\r\nmycket starka skäl härför. Förekomsten av t.ex.\r\nflipperspel och spelautomater kan inte vara\r\navgörande i detta sammanhang.</pre><pre>Förbudslagar måste vara mycket väl motiverade\r\noch angelägna. Risken finns annars att\r\nmedborgarna förlorar respekten för våra lagar.</pre><pre>Till sist ett exempel på en klåfingrig lagstiftning som\r\ndirekt misskrediterar riksdagen som lagstiftare. I\r\nkärntekniklagen finns det nämligen en säregen\r\nparagraf som speglar maktutövares\r\nlagstiftningsiver när denna är som sämst.</pre><pre>Det gäller den sjätte paragrafen, som i praktiken\r\nförbjuder ett begränsat antal personer i vårt land att\r\npresentera ett genomarbetat och kostnadsberäknat\r\nalternativ för kraftproduktion inom kärnkraftens\r\nområde. Avsikten är att med hot om straffsatser\r\nförhindra ansvariga inom svensk kraftindustri att\r\nkomma med ett genomarbetat och\r\nkostnadsberäknat alternativ som skulle utgöra ett\r\nväl underbyggt diskussionsunderlag i den\r\nenergipolitiska debatten.</pre><pre>Det är nog ganska unikt att man i ett industriland\r\när så rädd för en debatt om tekniska\r\nutvecklingsförslag på ett visst område att man\r\nlagstiftar så, att man därmed motarbetar den\r\nbegränsade skara industri- och teknikkunniga\r\nmänniskor som skulle kunna presentera nya\r\nutvecklingsalternativ inom området i fråga. Det är\r\novärdigt ett land som Sverige att bibehålla den\r\nsjätte paragrafen i kärntekniklagen.</pre><pre>Herr talman! Jag stödjer samtliga moderata\r\nreservationer men nöjer mig med att yrka bifall till\r\nreservation nr 1.</pre><pre>Anf. 72 GUDRUN NORBERG (fp):</pre><pre>Herr talman! Jag kan instämma i mycket av det\r\nsom Karin Falkmer här har sagt.</pre><pre>När det gäller reservation nr 1 om minskad\r\netableringskontroll vill jag understryka att en\r\ngrundläggande förutsättning för att\r\nmarknadsekonomin skall fungera väl är att det inte\r\nföreligger olika former av etableringshinder. En\r\nsund konkurrens i ett livskraftigt näringsliv utgör\r\nden allra bästa möjligheten för konsumenterna att\r\ngenom sitt konsumtionsval främja utbudet av olika\r\nvaror och tjänster.</pre><pre>Vi har haft debatter om dessa saker åtskilliga\r\ngånger här i kammaren. Men det tycks vara fåfängt\r\natt sträva efter att få er socialdemokrater att\r\nanförtro enskilda människor uppgiften att som\r\nkonsumenter styra marknaden. I stället klamrar ni\r\ner fast vid maktinnehavet. Det gäller då både\r\npolitiker och myndigheter. Ett styrande och ett\r\npekande från staten, från kommunerna eller från\r\nnågon annan myndighet kan ni inte avstå från. Men\r\ninte är det politikernas maktutövande i detaljer\r\nsom gör folkets lycka.</pre><pre>Vi tycker att det behövs en samlad översyn av\r\nkontrollbestämmelserna och reglementena -- detta\r\nför att minska antalet, eller för att få bort, onödiga\r\ninskränkningar i näringsfriheten, som ju finns i dag.</pre><pre>Herr talman! Med detta yrkar jag bifall till\r\nreservation nr 1.</pre><pre>Så något om reservation nr 3. Också denna\r\nreservation står bl.a. vi i folkpartiet liberalerna\r\nbakom. Reservationen handlar om minskad\r\nreglering av tillfällig försäljning. Även denna fråga\r\nhar tagits upp tidigare här i kammaren. Det är inte\r\nmånga månader sedan beslut fattades här om en\r\nminskad reglering. Socialdemokraterna har lagt\r\nfram en proposition om en minskad reglering vad\r\ngäller tillfällig försäljning. Men det handlade inte\r\nom ett fullständigt borttagande av regleringen. Vi\r\nvill dock att onödig reglering skall bort även på\r\ndetta område.</pre><pre>Reservation nr 7 gäller upphävandet av lagen om\r\nanordnande av visst automatspel. Även den frågan\r\nbehandlades här i kammaren för inte särskilt länge\r\nsedan. Här är det samma sak. Regeringen har\r\nt.o.m. skärpt reglementena för automatspel. Men\r\nvi tycker inte att det skall förekomma fler regler än\r\nvad som är absolut nödvändigt. I linje med\r\nfolkpartiet liberalernas motion förra året i detta\r\nsammanhang anser jag att den här lagen skall\r\nändras, så att fortsättningsvis varken automatspel\r\nutan förvärvssyfte eller uppställning av automater\r\nkommer att omfattas av tillståndsplikt.</pre><pre>Reservation nr 9 handlar om kärntekniklagen.\r\nDenna lag kom till helt i onödan. Det var\r\nklåfingrighet från politikernas sida som låg bakom\r\nlagen. Vi protesterade redan vid införandet av\r\nlagen. Sedan dess har vi varje år arbetat på att få\r\nbort den här lagen. Jag instämmer i vad\r\nmotionärerna säger, nämligen att man skall ha rätt\r\natt fritt redovisa konkreta alternativ i den\r\ndemokratiska debatten. Det borde faktiskt vara en\r\nsjälvklarhet.</pre><pre>Slutligen, herr talman, vill jag säga några ord om\r\nreservation 6 som handlar om\r\naffärstidsregleringen. Under flera år har enskilda\r\nmotioner väckts här i riksdagen från\r\nsocialdemokratiskt håll. Man har sagt att man vill\r\natt affärstiderna återigen skall regleras. Det är ett\r\ntypiskt exempel på ett fullständigt onödigt petande\r\nfrån politikernas sida i fråga om angelägenheter\r\nsom bara berör butiken och kunden.</pre><pre>Åtskilliga gånger har socialdemokrater uttalat både\r\ni utskottet och här i kammaren att\r\naffärstidsregleringen bör återinföras. När man har\r\nargumenterat för ett återinförande av\r\naffärstidsregleringen har det låtit både ansträngt\r\noch krystat: Det skulle bli billigare varor. Också\r\nhandelsanställda skall vara lediga på söndagar. Av\r\nnågon anledning är det inte intressant vad gäller\r\nsjukvården, transportväsendet eller andra\r\nservicenäringar. Vidare har man sagt att det skulle\r\nvara olyckligt att behöva arbeta första maj.</pre><pre>Jag tycker att den sortens argument är upprörande.\r\nNog begriper jag att det är facket som trycker på.\r\nT.o.m. på den socialdemokratiska kongressen\r\nframstod den här frågan nästan som en ödesfråga\r\nför Sverige. Vad debatten gällde var om man skulle\r\ngå till butiken kl. 17.00 eller kl. 19.00 på kvällen\r\neller om man skulle gå på lördagar eller söndagar.</pre><pre>Resultatet av allt detta blev att man kostade på en\r\nutredning -- helt i onödan, skulle jag vilja säga. Det\r\nvar med stor vånda som socialdemokraterna\r\nkonstaterade att utredningen slutligen slog fast att\r\ndet saknades skäl för en affärstidsreglering.\r\nUtredningen avrådde regeringen från sådana\r\nplaner. Tanken var helt enkelt dum och otidsenlig,\r\nmenade man. Och där är vi nu.</pre><pre>Socialdemokraterna hukar när de påminns om\r\ndessa saker. Men vi i de borgerliga partierna tycker\r\nfaktiskt att riksdagen bör göra ett uttalande till\r\nregeringen, så att det slutgiltigt slås fast att vi skall\r\nha fria affärstider i Sverige.</pre><pre>Herr talman! Jag är mycket frestad att yrka bifall\r\ntill reservation nr 6. Men av hänsyn till kammarens\r\ntidsschema skall jag inte göra det, utan jag nöjer\r\nmig med att yrka bifall till reservation nr 1.</pre><pre></pre><pre>Anf. 73 KJELL ERICSSON (c):</pre><pre>Herr talman! I det här betänkandet behandlas\r\nolika näringsrättsliga regleringar. Rätten att\r\netablera sig som näringsidkare och att bedriva\r\nnäringsverksamhet är i princip fri i Sverige.\r\nAlltsedan 1976, då 1864 års\r\nnäringsfrihetsförordning upphävdes, är emellertid\r\ninte näringsfriheten lagfäst.</pre><pre>Det finns dock vissa inskränkningar i\r\nnäringsfriheten innebärande att man måste söka\r\ntillstånd hos en myndighet för etablering. Detta\r\ngäller då hänsyn måste tas till människors liv, hälsa\r\neller säkerhet eller då det är fråga om stora\r\nekonomiska värden.</pre><pre>Det kan vara fråga om legitimering av läkare,\r\nauktorisation av elinstallatör osv.</pre><pre>Jag tror att det är mycket viktigt att vi stimulerar till\r\nnäringsverksamhet i vårt samhälle. Därför bör man\r\npå olika sätt främja företagsamheten. Det gäller att\r\nskapa så gynnsamma förutsättningar att företagen\r\nhar en chans att klara sig.</pre><pre>Visst förekommer det konkurser i vårt näringsliv.\r\nMen man måste då göra en analys för att ta reda på\r\nvad dessa beror på. Många gånger har\r\nsmåföretagen så att säga fallit i brist på riskkapital.\r\nDet vore därför bättre att se till att t.ex.\r\nsmåföretagen får tillgång till erforderligt\r\nriskkapital. Då måste vi stimulera olika former av\r\nsparande. Detta kan göras på många vis, bl.a.\r\ngenom skattefritt sparande. Det är i alla fall viktigt\r\natt åstadkomma stimulanser för att få fram\r\nriskvilligt kapital.</pre><pre>Den senaste tidens konkurser bland småföretagen\r\nhar inte sällan berott på att olika kreditinstitut har\r\nkrävt en större säkerhet för utlånat kapital än vad\r\nsom gällde vid utlåningstillfället. Ett litet företag\r\nmed små likvida medel har fått svårigheter när det\r\ngäller att betala tillbaka krediter i och med att\r\ninstituten med kort varsel har krävt återbetalning.</pre><pre>Vi skall inte åstadkomma en skärpning vad gäller\r\netableringsmöjligheterna. I stället bör vi, som är\r\nfallet inom exempelvis EG, hjälpa småföretagen\r\ngenom förmånliga lån och sänkta skatter och\r\navgifter, så att dessa får en rimlig chans att klara sin\r\nekonomi.</pre><pre>Om vi skall få nyetableringar av småföretag måste\r\nvi också inta en positiv attityd till\r\nnäringsverksamheten. Det finns ju så många\r\nkreativa och duktiga företagare i vårt samhälle.\r\nDessa bör vi stötta, inte stjälpa. Nyetablering av\r\nföretag har också stor betydelse för tillväxten,\r\neffektiviteten och konkurrensen i näringslivet.</pre><pre>Därför är det viktigt att det råder frihet när det\r\ngäller att etablera företag. Det är en grundläggande\r\nförutsättning för en livskraftig och sund\r\nnäringsverksamhet. Och detta är till gagn för oss\r\nalla. Det är just inom småföretagsamheten som\r\nframtida arbetstillfällen kommer att uppstå.</pre><pre>I reservation nr 4 berörs frågan om en ökad\r\nreglering av tillfällig handel. I och för sig skall vi\r\ninte ha större inskränkningar än vad som är\r\nnödvändigt. Men det är viktigt att på mindre orter\r\ntrygga en god service med ett visst utbud hos den\r\nfasta handeln. Därför anser vi att den tillfälliga\r\nhandeln inte kan släppas helt fri när det gäller\r\nmöbler, mattor och husgeråd. Då skulle ju den fasta\r\nhandel som finns på mindre orter kunna slås ut.\r\nServicen skulle försämras, något som ingen är\r\nbetjänt av.</pre><pre>Jag vill också något beröra reservation nr 6 som\r\nhandlar om affärstidsregleringen. Jag instämmer i\r\nvad Gudrun Norberg sade här. Vi har nu under en\r\nlång tid haft fria affärstider. Människor har olika\r\nvanor när det gäller att handla. De fria affärstiderna\r\nhar gjort att människor har större möjligheter att\r\nvälja tidpunkten för sina inköp. Därför är det lika\r\nbra att nu slå fast att de fria affärstiderna skall\r\nbibehållas.</pre><pre>Det måste vara upp till varje handlare att själv\r\nbestämma öppettiderna. Likaså är det upp till\r\nkunden att bestämma när inköp skall göras.\r\nNuvarande ordning är således bra och bör\r\nbibehållas.</pre><pre>Herr talman! Vi i centern stödjer naturligtvis alla\r\nreservationer som vi har i detta betänkande. Men\r\njag nöjer mig med att nu yrka bifall till reservation\r\nnr 1.</pre><pre>Anf. 74 LARS NORBERG (mp):</pre><pre>Herr talman! När jag lyssnar till Karin Falkmer och\r\nGudrun Norberg kan jag inte undgå att tänka på\r\nden gamla Fridas visa: Släpp fångarne loss, det är\r\nvår. Största möjliga frihet åt största möjliga antal\r\nmänniskor är idealet. Det är klart att frihet är\r\nviktig, men nu lever vi i ett ganska komplicerat\r\nsamhälle, vilket betyder att vi inte klarar oss utan\r\nrimliga regler. Jag tycker att det skulle vara\r\nvälgörande om debatten kunde handla om vad som\r\när en lagom regelnivå, i stället för att man helt\r\ndogmatiskt säger att alla regler är av ondo. Jag vill\r\ni och för sig inte tala till förmån för\r\naffärstidsreglering, men jag kan se en betydande\r\nskillnad mellan behovet av att få sjukvård på\r\nlördagar och söndagar och att göra sina inköp på\r\nlördagar och söndagar. Det är faktiskt inte helt\r\njämförbara begrepp. Det finns åtskilliga kristna\r\nmänniskor i det här landet som tycker att\r\nsöndagarna borde vara fria från affärsverksamhet.</pre><pre>Beträffande frågan om näringsidkare ansluter jag\r\nmig till reservation 5, där man menar att det inte\r\nskadar med en något bättre kontroll av tillfällig\r\nhandel. Den som utövar tillfällig handel skall enligt\r\nden nya lagen, som för övrigt enligt ett\r\ntidningsreportage inte tycks vara särskilt väl\r\nbekant -- frågan är alltså om regeringens sätt att\r\nbekantgöra nya lagar verkligen fungerar -- uppge\r\nsitt namn och sin adress. Jag ansluter mig till dem\r\nsom kräver att man dessutom skall uppge sitt\r\nregistreringsnummer, som moms- och\r\nmervärdeskattebetalningsskyldighet. På det viset\r\nfår man ytterligare en möjlighet att kontrollera att\r\ndet är fråga om ett vederhäftigt företag.</pre><pre>Avvägningarna är svåra. Kjell Ericsson tycker att\r\nkommunalpolitikerna skall kunna göra sådana.\r\nKarin Falkmer och Gudrun Norberg tycker att det\r\när ohyggligt att kommunerna skall ha någonting att\r\nsäga till om i detta fall.</pre><pre>Regleringen har naturligtvis att göra med en viss\r\nomsorg om konsumenterna. Det är fråga om vad\r\nsom är en lagom omsorg om konsumenterna. Jag\r\nhar inte tagit ställning i denna fråga, men jag tycker\r\natt frågan borde kunna diskuteras i ett något\r\nlugnare tempo än det som Karin Falkmer och\r\nGudrun Norberg anslår.</pre><pre>Om småföretagens värde säger sig alla vara\r\növerens. Även vi i miljöpartiet är i högsta grad\r\ninställda på att värna om småföretagen. Vi talar\r\nständigt om värdet av småskalighet, maktspridning\r\nosv. Det är inget tvivel om att vi vill värna om\r\nsmåföretagsamhet. Därmed inte sagt att det\r\nnödvändigtvis är fel att ställa vissa krav på dem som\r\netablerar sig som företagare, lika väl som vi säger\r\natt man skall ha en viss utbildning för att vara\r\nförskolelärare, grundskolelärare eller adjunkt på\r\nett gymnasium. En präst skall ha en bestämd\r\nutbildning osv. Vi tror alltså att det är väldigt nyttigt\r\natt ställa krav på den som skall etablera sig som\r\nföretagare åtminstone vet vad en balansräkning och\r\nen vinst- och förlusträkning är samt har gått igenom\r\nnågon form av kurs eller utbildning. Detta gagnar\r\nnämligen småföretagen. Det blir bättre för\r\nsmåföretagare, det kommer att bli färre haverier,\r\nfärre konkurser och färre olyckor.</pre><pre>Folkpartisterna säger att bara det som leder till\r\nskada till liv och lem kräver reglering. Jag menar att\r\nden skada som ett haveri i ett småföretag kan\r\nåstadkomma för den företagare som själv råkar ut\r\nför konkurs kan vara en stor tragedi. För familjen\r\nkan det också vara en tragedi, för leverantörer och\r\nkunder i varje fall en olycka. Med ett rimligt mått\r\nav förhandsutbildning skulle faktiskt sådana\r\nolyckor många gånger kunna förebyggas. Då vet\r\nden som ger sig in i att bilda ett företag, vare sig det\r\när ett aktiebolag eller handelsbolag, vad som krävs\r\ni ett företag. Jag har väldigt svårt att se att detta är\r\nnågon orimlig regleringsekonomi. För mig är detta\r\nfråga om omsorg om den presumtive företagaren\r\noch hans omgivning. De olyckor som drabbar folk i\r\nsamband med konkurser kan vara ungefär lika\r\nplågsamma som en invaliditet efter en bilolycka och\r\nliknande för den enskilde individen. Många\r\nmänniskor får faktiskt en psykisk kollaps som\r\nkanske aldrig går att bota i samband med att deras\r\nföretag går över styr. Så jag vädjar till debattörerna\r\natt något sänka tonen och diskutera vad som är\r\nlagom. Vi sitter ju i det här huset för att debattera\r\nvad som är en lagom reglering. Behövdes det inga\r\nregler, behövdes inte denna riksdag heller. Men vi\r\nbehöver alltså ha vissa spelregler. Vi bör på ett\r\nnågorlunda fördomsfritt sätt kunna diskutera hur\r\ndessa spelregler skall se ut.</pre><pre>Sedan till kärntekniklagen. Vi har alltså fattat\r\nbeslut i Sveriges riksdag, vilket senast bekräftats i\r\nen trepartiuppgörelse och i en energiproposition\r\nsom har lagts på riksdagens bord och som\r\nförmodligen kommer att vinna riksdagens beslut,\r\nom att kärnkraften skall vara avvecklad till år 2010.\r\nVi har en lag som säger att det första kravet för att\r\ngenomföra beslutet är att vi inte bygger nya\r\nkärnkraftverk. Det är ganska självklart. Det kan\r\nnaturligtvis också ifrågasättas om denna lag\r\nbehövs, för varje vettig människa inser att det vore\r\noförnuftigt att bygga några nya kärnkraftverk. Det\r\när lika oförnuftigt att projektera nya kärnkraftverk\r\nsom man inte skall få uppföra och som i varje fall\r\nskall vara avvecklade inom 19 år, vilket är alldeles\r\nonödigt kort tid för den typen av investeringar.</pre><pre>Jag kan hålla med om att lagen borde vara onödig,\r\ndärför att det ju är statliga och kommunalt ägda\r\nföretag som är de enda som har chansen att ägna sig\r\nåt denna verksamhet. Där borde man ha så mycket\r\nförstånd att man icke förslösar skattebetalarnas\r\ntillgångar till att utföra dyrbara projekteringar.\r\nSådana projekteringar kostar ju många miljoner,\r\ndet hoppas jag att Karin Falkmer har klart för sig.\r\nDet kostar miljoner kronor till absolut ingen nytta.</pre><pre>Om Karin Falkmer går upp i talarstolen och säger:\r\nVi vill inte stå för den linje som moderata\r\nsamlingspartiet i omröstningen 1980 stod för,\r\nnämligen att kärnkraften skall avvecklas, utan\r\ndeklarerar att moderata samlingspartiet vill att\r\nkärnkraften skall utvecklas, då vore det konsistens\r\ni Karin Falkmers yrkande om att få bort 6 §\r\nkärntekniklagen.</pre><pre>Anf. 75 KARIN FALKMER (m) replik:</pre><pre>Herr talman! Efter att ha lyssnat till Lars Norberg\r\nkan jag inte annat än att be om en replik. De\r\nborgerliga partierna står för marknadsekonomi. De\r\nanser att marknadsekonomin är det i särklass bästa\r\nekonomiska systemet att styra ett land med. I\r\nmarknadsekonomin är näringsfrihet utan\r\netableringskontroll ett av adelsmärkena. I lagar och\r\nregler skall man ge skydd för hälsa och säkerhet\r\nmen för övrigt inte reglera och styra människornas\r\nenskilda val i olika frågor.</pre><pre>Sedan har vi dem med mera planekonomisk\r\ninställning, regleringsivrarna. Vi finner faktiskt i\r\ndet här betänkandet ganska typiska exempel på var\r\nvi har miljöpartiet. I den första av reservationerna\r\nvill vi minska etableringskontroll, miljöpartiet vill\r\nha mer kontroll. När det gäller tillfällig försäljning\r\nvill vi minska regleringen, medan miljöpartiet vill\r\nha mer kontroll. Om affärstidsreglering har\r\nmiljöpartiet inte skrivit någonting, men jag tolkade\r\nLars Norbergs uttalanden att det lutar åt mer\r\nreglering även där.</pre><pre>Vad gäller kärntekniklagen är det, som jag ser det,\r\nhelt befängt att ha en lagparagraf som förbjuder ett\r\nlitet antal människor i vårt land att konstruera och\r\npresentera förslag på kraftområdet om de anser det\r\nbefogat. Avgörandet skall inte tas av politikerna i\r\nSveriges riksdag. Avgörandet skall lämnas till de\r\nmycket kunniga och kompetenta\r\nindustrimänniskorna.</pre><pre>I alla planekonomiländer inför faktiskt politikerna,\r\nde styrande, regel efter regel, lag efter lag just\r\nunder parollen omsorg om medborgarna! Hur\r\nmånga lagar är inte införda i olika förtryckarländer\r\nunder just parollen omsorg om medborgarna i\r\nlandet.</pre><pre>Anf. 76 LARS NORBERG (mp) replik:</pre><pre>Herr talman! Karin Falkmer förstår fortfarande\r\ninte min argumentering för att det finns någonting\r\nsom heter lagom nivå här i livet och att det finns\r\nproblem som behöver lösas, sociala problem och\r\nsamhällsproblem som behöver få gemensamma\r\nlösningar. Därför har vi en lagstiftande församling\r\nsom kallas för riksdag. Därför har vi en regering\r\nsom har befogenhet att utfärda förordningar\r\ngrundade på riksdagens anvisningar. Jag tycker att\r\nvi skulle kunna föra en vettig diskussion om var\r\ngränserna skall gå.</pre><pre>Jag kan respektera att Karin Falkmer anser att det\r\när bra att outbildade människor kan starta företag\r\nutan att veta vad de ger sig in i. Jag tror för min del\r\natt det skulle vara ganska nyttigt om de hade vissa\r\nenkla förkunskaper. Detta har jag yrkat för i den\r\nreservation som jag har undertecknat.</pre><pre>Jag är förvånad över att Karin Falkmer inte inser\r\natt detta inte betyder att vi skall ha planekonomi\r\neller att vi skall göra avsteg från\r\nmarknadsekonomin. Alla demokratiska länder i\r\nväst har en marknadsekonomi. Samtidigt har man\r\nen lagstiftning som sätter upp vissa gränser för hur\r\nmarknadsekonomin skall fungera. Vi har alltså en\r\nlagstiftning som talar om hur aktiebolag och\r\nhandelsbolag skall fungera, hur de skall betala\r\nskatter osv. Jag har väldigt svårt att förstå den typen\r\nav argumentering där man säger att det är\r\nplanekonomi när någon anser att det på någon\r\npunkt krävs mer reglering. Jag har i många fall\r\ninstämt i moderaternas yrkanden på minskad\r\nreglering, men det beror helt på hur verkligheten\r\nser ut. Just när det gäller etablering av småföretag\r\när det min övertygelse att många människor råkar i\r\nolycka på grund av sin bristande kunskap. De råkar\r\nin i brottslighet. Ackordcentralens chef har vittnat\r\ninför näringsutskottet om att många människor\r\ngenom sin okunnighet råkar in i brottsliga\r\nsituationer. De kan inte och förstår inte hur\r\nbokföringen skall göras och hur ekonomin i ett\r\nmindre företag skall skötas. Jag tror bara att en\r\nelementär utbildning skulle rädda många nya\r\nföretagare och leda till en positiv utveckling av\r\nsmåföretagen.</pre><pre>Anf. 77 KARIN FALKMER (m) replik:</pre><pre>Herr talman! Jag håller med Lars Norberg om att\r\nvi självfallet måste ha en lagstiftning. Jag tror att vi\r\nkan vara eniga om det. Men frågan är ju vilken nivå\r\nsom är lagom, vilket Lars Norberg talade om.</pre><pre>När vi anser att denna nivå är passerad föreslår vi\r\navreglering. Och vi har i flera olika betänkanden\r\nföreslagit sådan avreglering, eftersom lagarna skall\r\nvara till för att i första hand garantera rättssäkerhet,\r\ntrygghet och säkerhet och inte vara till för att sätta\r\nkäppar i hjulet för enskilda människor i olika\r\nsammanhang.</pre><pre>Anf. 78 LARS NORBERG (mp) replik:</pre><pre>Herr talman! Jag försöker erinra mig några\r\ntillfällen då jag har gått på moderaternas linje när\r\ndet gäller avreglering. Jag kommer i håg ett fall som\r\ngällde de fackliga organisationernas möjlighet att\r\nmer eller mindre tvinga sina medlemmar att teckna\r\nvissa försäkringar. I detta sammanhang gick jag\r\nfaktiskt på moderaternas linje och yrkade på ökad\r\nfrihet. Jag tyckte att det var en onödig\r\nfrihetsinskränkning att man mer eller mindre\r\ntvingade människor att teckna försäkringar som\r\nt.ex. kunde leda till att de blev dubbelförsäkrade.</pre><pre>Det är alltså fråga om vad som är lagom. Jag har\r\ntydligen en annan uppfattning än Karin Falkmer\r\nnär det gäller behovet av förkunskaper för dem som\r\nskall starta småföretag. Jag tycker att vi sakligt\r\nskulle kunna diskutera det utan att ifrågasätta om\r\ndet innebär en total avveckling av\r\nmarknadsekonomin eller ett totalt hemfallande åt\r\nplanekonomi. Jag kan inte förstå att det innebär\r\nmer planekonomi att kräva att vissa småföretagare\r\nskall ha några förkunskaper än att säga att en präst\r\nskall ha läst litet teologi eller att en lärare faktiskt\r\nskall ha gått i genom en viss lärarutbildning.</pre><pre>Tredje vice talmannen anmälde att Karin Falkmer\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 79 SVEN-ÅKE NYGÅRDS (s):</pre><pre>Herr talman! Detta betänkande har tillkommit\r\nmed anledning av yrkanden i tolv olika motioner.\r\nSom synes är det flera olika frågor som har samlats\r\nunder rubriken Näringsrättslig reglering, m.m.\r\nResultatet av utskottets behandling har resulterat i\r\nen majoritetsskrivning samt tio olika reservationer.\r\nJag skall kortfattat kommentera några av\r\nreservationerna.</pre><pre>Enligt reservation 1 vill de borgerliga partierna ha\r\nminskad etableringskontroll. Reservation 2, av\r\nLars Norberg, går åt andra hållet. De borgerliga\r\nhävdar att det i princip skall vara fritt att starta\r\nföretag. Det enda undantaget enligt reservationen\r\när om människors hälsa eller säkerhet står på spel.</pre><pre>Låt mig konstatera att de borgerligas förblindade\r\ntro på att marknaden skall lösa alla problem är\r\nnågot överdriven. Begreppet säkerhet är ett uttryck\r\nsom kan ge långtgående konsekvenser om man\r\nvidgar innebörden av ordet. Det skulle nog få även\r\nreservanterna att acceptera en hel del ingrepp som\r\nde inte har tänkt på.</pre><pre>Som tidigare anser utskottsmajoriteten att det\r\nnuvarande systemet för etableringskontroll skall\r\nbearbetas i det fortsatta arbetet med avreglering\r\noch regelförenkling.</pre><pre>När det gäller reservation 2 vill jag hänvisa till den\r\nutredning rörande konkurser som tillsatts.</pre><pre>Moderaterna och folkpartiet önskar enligt\r\nreservation 3 minskad reglering vid tillfällig\r\nförsäljning. De vill ändra en lagstiftning som trädde\r\ni kraft för tio dagar sedan. Man skulle kanske tillåta\r\nen lag att verka något längre innan man ändrar i\r\nden, i varje fall anser utskottsmajoriteten det.</pre><pre>Enligt reservation 4 vill centern att även möbler,\r\nmattor och husgeråd skall regleras vid tillfällig\r\nhandel. Majoriteten i utskottet delar, liksom\r\ntidigare, inte denna uppfattning.</pre><pre>I reservation 6 tar de borgerliga partierna upp\r\nfrågan om affärstidsreglering. Den bygger på\r\nmotioner som skrivits med anledning av en\r\ngenomförd utredning om effekterna av fria\r\naffärstider. Denna utredning är nu avslutad och\r\nnedlagd. Såvitt jag och utskottsmajoriteten kan\r\nbedöma föreligger inga planer om en förnyad\r\nreglering av affärstiderna. Därför yrkar jag avslag\r\npå reservation 6.</pre><pre>I reservationerna 7 och 8 krävs ett upphävande av\r\nlagen om anordnande av visst automatspel.\r\nReservanterna tar ingen som helst hänsyn till de\r\nsociala skäl som ligger bakom tillkomsten av denna\r\nlag. Reservanterna visar enligt min uppfattning stor\r\nokunnighet. Det gäller i första hand moderaternas\r\nreservation 8. Jag yrkar avslag på båda\r\nreservationerna.</pre><pre>I reservation 9 kräver moderaterna och folkpartiet\r\natt kärntekniklagen skall ändras. De vill att det\r\nskall bli möjligt att vidta förberedande åtgärder i\r\nsyfte att inom landet uppföra en kärnkraftsreaktor.\r\nDetta är enligt nuvarande lagstiftning förbjudet.\r\nUtskottsmajoriteten har inte funnit det befogat\r\nmed en sådan ändring.</pre><pre>Herr talman! Sammanfattningsvis yrkar jag bifall\r\ntill hemställan i näringsutskottets betänkande\r\nNU29 och i konsekvens därmed avslag på samtliga\r\nreservationer.</pre><pre>Anf. 80 GUDRUN NORBERG (fp):</pre><pre>Herr talman! Sven-Åke Nygårds säger att\r\nfolkpartiet hyser en förblindad tro på marknaden.\r\nDet är ju inte precis vad Sven-Åke Nygårds gör.\r\nHan har ingen tro på enskilda människor ens. Men\r\nhan avslutar sitt resonemang om den här\r\nreservationen med att säga att fortsatt avreglering\r\nskall ske. Varför tar då inte socialdemokraterna det\r\nsteget? Varför har vi varit tvungna att reservera\r\noss? Varför kunde vi inte vara överens om att det\r\ninte skall finnas etableringshinder? Detta är\r\nfaktiskt bara ett exempel på avregleringar.\r\nSocialdemokraterna har varit motståndare till detta\r\noch kämpat emot gång på gång och sagt att det inte\r\ngår, precis som om människor inte klarar sig utan\r\nen stark reglering inom olika områden. Jag skall\r\nsom exempel ta upp valutareglerlingen. Det sades\r\ntidigare att det inte skulle vara möjligt att ta bort\r\nvalutaregleringen i Sverige. Men nu är den borta.\r\nOch socialdemokraterna tvingas till steg efter steg i\r\nden riktningen. Men det är ganska lustigt att\r\nsocialdemokraterna säger att de skall fortsätta\r\navregleringen men samtidigt hånar oss genom att\r\nsäga att vi har en förblindad tro på att marknaden\r\nklarar detta utan regleringar.</pre><pre>Äntligen är utredningen om affärstiderna nedlagd.\r\nVi har i flera omgångar yrkat på att den skulle\r\nläggas ned.</pre><pre>Jag tycker faktiskt, Sven-Åke Nygårds att det vore\r\nlogiskt att riksdagen nu uttalade att vi skall ha fria\r\naffärstider, eftersom utredningen kom fram till det\r\noch regeringen inte heller tycks komma till något\r\nannat beslut och inte vill tala om detta mer. Slå då\r\nfast att vi skall ha fria affärstider i Sverige. Det\r\nskulle vara ett välkommet besked från\r\nsocialdemokraterna.</pre><pre>Anf. 81 KJELL ERICSSON (c):</pre><pre>Herr talman! Sven-Åke Nygårds tycks ha en svag\r\ntro på det enskilda företagen.</pre><pre>Orsaken till många av de konkurser som vi har i\r\nSverige i dag beror på att regeringen under lång tid\r\nhar fört en felaktig ekonomisk politik. De rätta\r\nförutsättningarna för företagssamheten här i\r\nSverige har inte skapats. Det är en grundorsak till\r\nden nuvarande situationen.</pre><pre>Man skulle göra som man gör inom EG, nämligen\r\nsatsa på småföretagsamheten och hjälpa till att\r\nskapa gynnsamma villkor för den i form av sänkta\r\nskatter och sänkta avgifter och hjälpa till med\r\nriskkapital, som är en mycket stor fråga i dag. På\r\ngrund av den ekonomiska politik som har förts har\r\nvi även fått ett mycket högt ränteläge. Och det tär\r\nhårt på småföretagens kapital.</pre><pre>Om man i stället satsade på småföretagen och\r\nförsökte främja småföretagsamheten i det här\r\nlandet skulle man klara av dessa problem.</pre><pre></pre><pre>Anf. 82 KARIN FALKMER (m):</pre><pre>Herr talman! Jag instämmer i Gudrun Norbergs\r\noch Kjell Ericssons anföranden. Och för att\r\nförkorta debatten behöver jag inte upprepa vikten\r\nav att vi har etableringsfrihet och driver en\r\nsmåföretagarvänlig politik.</pre><pre>Det är socialnämnderna som får arbetet med att\r\nhantera automatspelslagen. Som jag ser det är det\r\nväl befogat att man tar bort denna lag och låter\r\nsocialnämnderna i landet använda denna tid till\r\nmycket viktigare uppgifter, t.ex. att bekämpa\r\ndrogerna ute i kommunerna, vilket är ett oerhört\r\nallvarligt problem i dag. Det är viktigt att vi arbetar\r\nkonstruktivt med de sociala problem som finns ute\r\nbland ungdomar och inte sticker huvudet i busken\r\noch tycker att vi har klarat problemen genom att\r\nförbjuda flipperspel.</pre><pre>Är Sven-Åke Nygårds beredd att här och nu klart\r\noch tydligt säga att de fria affärstiderna skall\r\nbibehållas?</pre><pre>Anf. 83 LARS NORBERG (mp):</pre><pre>Herr talman! Jag vill ställa en kort fråga till Sven-\r\nÅke Nygårds. Han berörde över huvud taget inte\r\nfrågan om registrering av dem som bedriver\r\ntillfällig handel, dvs. att de skall uppge sitt\r\nregistreringsnummer för mervärdeskatt. I\r\nbetänkandet står det: ''Om ytterligare åtgärder\r\nskulle krävas från kontrollsynpunkt borde\r\nemellertid, menade utskottet, i första hand de\r\ngenerella föreskrifterna på området skärpas.''</pre><pre>Jag har litet svårt att förstå detta uttryck, eftersom\r\nbegreppet tillfällig handel innebär att personer\r\nunder kort tid etablerar sig inom handeln. Och\r\ndessa personer behöver kanske ha en något\r\ntydligare adressbeteckning än vad som gäller\r\npersoner som bedriver permanent handel.\r\nBeträffande dessa personer vet man nog väl att\r\nderas verksamhet är momsregistrerad och att de\r\npersoner är bofasta. Men när det gäller den\r\ntillfälliga handeln vore det värdefullt att få en\r\nordentlig kontroll över att det är vederhäftiga\r\nföretagare som bedriver denna handel och att deras\r\nnamn, adress och momsregistreringsnummer klart\r\nframgår.</pre><pre>Anf. 84 SVEN-ÅKE NYGÅRDS (s):</pre><pre>Herr talman! Karin Falkmer och Gudrun Norberg\r\ngår upp i falsett över hur eländigt det är med\r\nregleringar i Sverige. Jag måste säga att det är\r\nförvånande att det över huvud taget finns några\r\nföretagare i det här landet som finner skäl att driva\r\nföretag. Det finns ju trots allt flera hundra tusen\r\nföretag som blomstrar och går ganska bra. Jag\r\nundrar hur de kan överleva.</pre><pre>Om Gudrun Norberg tyckte att jag hånade henne,\r\nber jag om ursäkt.</pre><pre>När det gäller affärstiderna vill jag bara upprepa att\r\ndet, i varje fall inte såvitt jag vet, föreligger några\r\nförslag om att reglera dem.</pre><pre>Anf. 85 GUDRUN NORBERG (fp):</pre><pre>Herr talman! Nej, Sven-Åke Nygårds, det är inte\r\nså eländigt att vi inte har några företag kvar i\r\nSverige. Självfallet har vi det. Men det är inte\r\nmånga dagar sedan som vi hade en offentlig\r\nutskottsutfrågning här i riksdagen om investeringar\r\ni Sverige kontra i utlandet. Det visade med all\r\ntydlighet -- och det vet var och en -- att svenska\r\nföretagare gör många och stora investeringar\r\nutomlands, eftersom de inte vill satsa på\r\nföretagsamhet i Sverige och inte vill expandera i\r\nSverige. Det omvända förhållandet förekommer\r\ninte, att utländska företag skulle investera i\r\nSverige. Man vill inte satsa på Sverige.</pre><pre>Näringslivsklimatet i Sverige är faktiskt inte särskilt\r\npositivt, utan det finns mycket att förbättra. Det är\r\nen mycket större fråga än den etableringskontroll\r\nsom vi talar om i reservationen. Eftersom Sven-\r\nÅke Nygårds tog upp frågan om det över huvud\r\ntaget kan finnas företag i Sverige, måste jag säga att\r\nSverige inte är något bra företagarland, men att det\r\nsjälvfallet inte är så uruselt att det inte finns några\r\nföretag. Vi kan däremot göra klimatet mycket\r\nbättre här i Sverige, och det försöker vi göra.</pre><pre>Anf. 86 KJELL ERICSSON (c):</pre><pre>Herr talman! Sven-Åke Nygårds, det finns många\r\nföretag i det här landet, men inte tillräckligt många.\r\nVi skulle behöva många fler. Vid den hearing vi\r\nhade framkom -- vilket Gudrun Norberg sade -- att\r\ninvesteringarna i detta land är alltför låga. Det\r\nbehövs nu dels expansion i befintliga företag, dels\r\nnyetableringar inom olika områden. Om vi skall\r\nkunna trygga välfärden är enda chansen ett\r\nfungerande näringsliv. Då måste också en\r\nutbyggnad göras inom olika verksamheter inom\r\nolika branscher. Vi måste då satsa på\r\nsmåföretagsamheten. Vi måste ge företagen en\r\nmöjlighet att verka här i landet på rimliga\r\nekonomiska villkor. Med den politik som har förts\r\nnu klarar man inte av det.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre>15 § Svenska Petroleum Exploration AB</pre><pre>Föredrogs</pre><pre>näringsutskottets betänkande</pre><pre>1990/91:NU30 Svenska Petroleum Exploration AB\r\n(prop. 1990/91:83).</pre><pre>Anf. 87 GUNNAR HÖKMARK (m):</pre><pre>Herr talman! Det är inte nog med att det är svårt\r\natt uttala hela namnet i betänkandet, det är också\r\nsvårt att förstå varför majoriteten vill överföra\r\nstatens aktier i OK Petroleum AB till staten i stället\r\nför att sälja dem till de enskilda människorna. Det\r\nfinns en borgerlig trepartireservation som går ut på\r\natt just detta skall göras. När man frågar sig vad\r\nsom är klokt i det fallet, skall man inte behöva fråga\r\nsig varför man skall sälja ut dessa aktier på den\r\nenskilda marknaden till enskilda människor. Man\r\nskall ställa sig den omvända frågan: Vad finns det\r\növer huvud taget för motiv för att staten skall\r\nanvända sina pengar till att äga aktier i ett\r\nnäringsdrivande företag i ett oljebolag? Det är\r\nfråga som de som hävdar förstatligandet bör svara\r\npå.</pre><pre>Vad finns det för anledning att överföra dessa aktier\r\nfrån nuvarande statlig ägo till\r\nFörvaltningsaktiebolaget Fortia i stället för att sälja\r\nut dem? Runt om i hela världen ser vi nu hur man\r\nsäljer ut statliga företag och överger varje tanke på\r\natt staten skall styra näringslivet genom ägande,\r\ndärför att man har insett de dominerande\r\nfördelarna med privat och enskilt ägande.</pre><pre>Jag skulle vilja fråga majoritetens talesman här i\r\nkammaren vad det finns för motiv till att staten\r\nskall äga dessa aktier. Finns det några erfarenheter\r\nrunt omkring i världen som talar för att staten bör\r\näga aktier i oljeföretag av denna typ? Finns det\r\nnågra erfarenheter från svensk historia av statlig\r\nföretagsamhet som talar för att dessa aktier skall\r\növerföras i Fortias ägo? Är det av värde att minska\r\nutrymmet för personligt ägande, vilket man gör\r\ngenom denna typ av åtgärd? Är det av värde att\r\nman minskar utrymmet för investeringar i\r\ninfrastrukturen genom att behålla detta i statlig ägo\r\ni stället för att sälja ut det så att man får pengar till\r\natt bygga vägar, järnvägar och andra viktiga saker i\r\nvår infrastruktur? Jag skulle vilja fråga\r\nmajoritetens talesman var i världen -- utomlands\r\neller i Sverige -- det finns erfarenheter som\r\nmotiverar att dessa aktier skall tillföras staten i\r\nform av Förvaltningsaktiebolaget Fortia?</pre><pre>Det vore intressant att få ett besked på den\r\npunkten, eftersom det skulle vara ett unikt besked.\r\nIngen annanstans i världen anser man sig nämligen\r\ni dag kunna finna några motiv för att i något land\r\nöka det statliga ägandet. Man satsar i stället på att\r\nsälja ut till enskilda människor så att man får ett\r\nspritt enskilt ägande.</pre><pre>Herr talman! Mot denna bakgrund ber jag att få\r\nyrka bifall till denna trepartireservation.</pre><pre>Anf. 88 LARS NORBERG (mp):</pre><pre>Herr talman! Här kommer ett exempel på att vi\r\nmiljöpartister understundom är ganska villiga att\r\navreglera. Vi har här kommit fram till nästan\r\nsamma slutsats som moderaterna, nämligen att det\r\ninte finns några starka motiv för att staten skall\r\nengagera sig i oljeprospektering, oljeindustri eller\r\noljeförsäljning. Att den statliga insatsen i\r\nprospekteringsverksamheten har varit mycket\r\nmisslyckad ur ekonomisk synpunkt framgår med all\r\ntydlighet av propositionen. Man har förlorat\r\nmycket pengar på den här verksamheten, och\r\nstaten hade över huvud taget ingenting där att göra.\r\nDet är den slutsats man kan dra. Staten hade\r\nnaturligtvis ingen särskild kompetens.</pre><pre>I vissa länder har staten i årtionden ägnat sig åt\r\noljeindustrin, Gunnar Hökmark. Det gäller bl.a. i\r\nEngland, där British Petroleum har varit statligt ägt\r\nunder årtionden. Staten kan således bedriva\r\noljehantering och oljeindustri. Men den svenska\r\nstaten har uppenbarligen icke tillägnat sig dessa\r\nfärdigheter. Det finns således all anledning för\r\nstaten att dra sig ur svensk oljeindustri. Detta är\r\nvad vi föreslår.</pre><pre>Skillnaden mellan moderterna, folkpartiet och\r\nmiljöpartiet i det här avseendet är att vi som vanligt\r\nvill vidga ägandet och i första hand låta de anställda\r\ni företagen bli aktieägare när staten säljer ut sina\r\naktier, vilket uppenbarligen inte moderater och\r\nfolkpartister kan tänka sig.</pre><pre>Jag yrkar således bifall till reservationerna nr 2 och\r\n3.</pre><pre>Vi menar att -- vilket i och för sig står rätt väl i\r\növerensstämmelse med vad socialdemokraterna,\r\nfolkpartiet och centern har gjort upp om i\r\nenergiöverenskommelsen -- inte bara de medel som\r\nfrigörs genom försäljning av\r\nprospekteringsföretaget utan också genom av oss\r\nföreslagna försäljningar av aktier i OK Petroleum\r\nAB skall användas för en offensiv satsning inom\r\nenergitekniken, som enligt vår uppfattning dels\r\nskall gå till effektivare energianvändning, dels till\r\nsatsning på inhemsk förnybar energi.</pre><pre>Det finns anledning att ställa en fråga till utskottets\r\nföreträdare. Det står att utskottet instämmer i\r\nregeringens uppfattning att statens aktier i OKP,\r\nOK Petroleum, skall överlåtas till Fortia och att\r\nutskottet tillstyrker förslaget i propositionen. Som\r\nnämnts kommer utskottet senare under våren att\r\nbehandla frågor som gäller statligt företagande.\r\nDet är möjligt att vi kommer att göra det. Jag har\r\ninte sett någon påtaglig motivering till varför man\r\nmotsätter sig detta, mer än att man skall behandla\r\ndet senare under våren. Av den energipolitiska\r\npropositionen har jag inte kunnat utläsa att man där\r\ntar ställning till vad man skall göra med aktierna i\r\nOK Petroleum, men det är möjligt att Barbro\r\nAndersson kommer att avslöja något av vad som\r\nhär komma skall.</pre><pre>Anf. 89 BARBRO ANDERSSON (s):</pre><pre>Herr talman! I detta betänkande behandlas dels en\r\nproposition om försäljning av statens aktier i\r\nSvenska Petroleum Exploration AB m.m., dels två\r\nmotioner med anledning av propositionen.</pre><pre>I propositionen föreslås att statens aktier i Svenska\r\nPetroleum Exploration AB skall överlåtas till OK\r\nPetroleum AB enligt ett avtal som parterna har\r\nträffat. Utskottsmajoriteten tillstyrker detta\r\nförslag. I propositionen föreslås också att statens\r\naktier i OK Petroleum skall överföras till\r\nFörvaltningsaktiebolaget Fortia. Fortia bildades\r\nsom vi alla minns för att man skulle få en mera\r\nändmålsenlig form för förvaltandet av det statliga\r\naktieinnehavet.</pre><pre>Den överlåtelse som nu föreslås innebär ytterligare\r\nett steg mot affärsmässighet inom den statliga\r\nkapitalförvaltningen. Ersättningen till staten för\r\növerlåtelsen av aktierna i Svenska Petroleum\r\nExploration AB till OK Petroleum AB beräknas till\r\nca 500 milj.kr. Dessa medel har medräknats för att\r\nfinansiera de insatser som föreslås i\r\nenergipropositionen, som kommer att behandlas\r\nsenare i vår av riksdagen. Där ingår åtgärder för att\r\nfrämja en effektivare energianvändning och\r\nutnyttjande av inhemska förnybara energikällor.</pre><pre>Energipropositionen är ett resultat av en\r\növerenskommelse mellan tre partier,\r\nsocialdemokraterna, centern och folkpartiet.</pre><pre>I den första reservationen hävdar reservanterna att\r\nnågon försäljning av aktier i OKP till Fortia inte är\r\npåkallad, och vill avstyrka förslaget. Reservanterna\r\nvill privatisera statliga företag. Utskottsmajoriteten\r\nvidhåller sitt tidigare ställningstagande beträffande\r\nFortia och övrigt statligt ägande och avstyrker\r\nreservationen.</pre><pre>Miljöpartiet vill i reservation nr 2 att aktierna skall\r\nsäljas ut till de anställda inom OKP.</pre><pre>Med hänvisning till vad jag anfört om den första\r\nreservationen, yrkar jag avslag även på denna\r\nreservation.</pre><pre>I reservation nr 3 menar miljöpartiet att de\r\nfrigjorda medlen från försäljningen skall användas\r\ntill en energiutvecklingsfond.</pre><pre>En energiteknikfond som finansierar utveckling av\r\nny energiteknik finns redan. Denna fond skall\r\nenligt förslag tillföras ytterligare medel från\r\nstatsbudgeten, 110 milj.kr. per år under en\r\nfemårsperiod. Därigenom borde reservanten vara\r\nnöjd, eftersom förslaget i det betänkande vi just ju\r\nbehandlar innebär att medel överförs för att främja\r\neffektivare energianvändning och utnyttjande av\r\ninhemska förnybara energikällor.</pre><pre>Herr talman! Jag yrkar bifall till utskottets\r\nhemställan i sin helhet och avslag på\r\nreservationerna.</pre><pre>Anf. 90 GUNNAR HÖKMARK (m):</pre><pre>Herr talman! Jag skall inte förlänga debatten i\r\nonödan. Jag har också förståelse för att\r\nmajoritetens talesman inte ville besvara någon av\r\nmina frågor om var någonstans i världen man kan\r\nfinna erfarenheter som talar för att staten skall\r\nplacera aktier i ett aktiebolag, och var man i Sverige\r\noch den svenska statliga företagssamhetens historia\r\nkan finna motiv för att överlåta aktierna till Fortia\r\ni stället för att låta enskilda människor äga dem.</pre><pre>Det vore intressant att höra om majoriteten har\r\nnågra argument för varför staten skall äga dessa\r\naktier och varför man inte i stället skall tillåta\r\nenskilda människor att äga dem.</pre><pre>Anf. 91 LARS NORBERG (mp):</pre><pre>Herr talman! Jag vill till Barbro Andersson säga att\r\nvi naturligtvis inte är nöjda. 110 milj.kr. är ju i och\r\nför sig pengar, men vår generella uppfattning är,\r\nvilket har klargjorts i tidigare debatter och bl.a.\r\nremissdebatten om energipropositionen, att de\r\ninsatser som gjorts för omställning av\r\nenergisystemet från energislöseri till\r\nenergihushållning och till inhemsk förnybar energi\r\när helt otillräckliga.</pre><pre>Det behövs mer pengar, och de pengarna kan man\r\nenkelt hitta genom att försälja dessa oljeintressen,\r\nvilka staten inte kan ha något primärt intresse av att\r\nbehålla.</pre><pre>Anf. 92 BARBRO ANDERSSON (s):</pre><pre>Herr talman! Det är väl känt att\r\nsocialdemokraterna och de borgerliga partierna har\r\nolika uppfattningar i frågan om statligt ägande eller\r\nprivat ägande av aktierna.</pre><pre>I sitt första inlägg efterlyste Gunnar Hökmark att\r\nregeringen skulle använda pengarna till\r\ninfrastrukturen. Detta förslag innebär att man\r\nkommer att använda pengarna i samband med\r\ngenomförandet av den energiuppgörelse som\r\nträffats mellan tre partier för att främja effektivare\r\nenergianvändning och utnyttja inhemska förnybara\r\nenergikällor.</pre><pre>Anf. 93 GUNNAR HÖKMARK (m):</pre><pre>Herr talman! Jag håller med Barbro Andersson om\r\natt det är väl känt att socialdemokrater och\r\nborgerliga har skilda ståndpunkter i frågan om\r\nstatlig företagsamhet och privat företagsamhet. Vi\r\när för privat företagssamhet och\r\nmarknadsekonomi. Ni har traditionellt stått för\r\nstatligt ägande och mer eller mindre planerad\r\nekonomi.</pre><pre>Barbro Andersson har fortfarande inte givit något\r\nargument för varför staten i detta fall skall äga\r\ndessa aktier. Jag förstår henne i den delen, eftersom\r\ndet inte finns några argument. Det finns inget motiv\r\ntill varför staten skall äga aktier i OK Petroleum\r\nAB. Man kan runt om i världen inte finna något\r\nsom styrker varför detta skulle vara bra. Det finns\r\ninte i teorin eller i den svenska historien något\r\nargument som talar för detta.</pre><pre>Jag vill också tala om för Barbro Andersson att hon\r\nblandar ihop olika slags pengar. De pengar som hon\r\nalldeles nyss nämnde har samband med den\r\növerlåtelse som sker genom att statens aktier i\r\nSvenska Petroleum Exploration AB överlåtes till\r\nOK Petroleum AB. Det vi reservanter talar om i\r\nreservation nr 1 är de pengar man skulle kunna få\r\nin till staten genom att sälja statens aktier i OK\r\nPetroleum AB.</pre><pre>Herr talman! Det är mycket petroleum i detta,\r\nmen det skulle kunna bli ännu mer pengar till att\r\nbygga vägar med.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre></pre><pre>16 § Vissa anslag till bostadsförsörjningen</pre><pre>Föredrogs</pre><pre>bostadsutskottets betänkande</pre><pre>1990/91:BoU12 Vissa anslag till\r\nbostadsförsörjningen (prop. 1990/91:100 delvis).</pre><pre>Anf. 94 AGNE HANSSON (c):</pre><pre>Herr talman! Jag tror det är många som är\r\nintresserade av att under denna debatt få höra hur\r\nföreträdarna för den majoritet som står bakom den\r\nnya bostadsfinansieringen kan förklara varför det\r\nnya bostadsfinansieringssystemet med räntelån är\r\nlösningen på den kostnadskris som vi nu har i\r\nboendet och på problemet med de växande\r\nbostadssubventionerna. Det är många som med\r\nintresse ser fram emot förklaringen till hur man\r\nskall kunna hålla tillbaka statens kostnader i ett\r\nsystem där man går in med dels stora garantier mot\r\nför höga realräntor, dels garanterar låntagarna\r\nersättning för i stort sett alla förluster vid en\r\nförsäljning.</pre><pre>Vi är många som med spänning väntar på hur\r\nmajoriteten skall förklara hur vi skall få bukt med\r\nkostnadsökningarna i boendet när följden av det\r\nnya bostadsfinansieringssystemet blir att en 20 år\r\ngammal bostad kommer att bli ca 1 000--1 500 kr.\r\ndyrare i månaden i kapitalkostnader i kombination\r\nmed fastighetsskatt jämfört med kostnaden för en\r\nnyproducerad lägenhet.</pre><pre>Vi är många som med intresse kommer att lyssna\r\ntill förklaringen till hur man skall kunna stimulera\r\nhushållssparandet i ett system där man så fort man\r\ngår in med en kontantinsats riskerar att förlora den\r\nom man tvingas till en försäljning. Det är många\r\nsom väntar på att höra de lugnande besked som\r\nmajoriteten har att ge dem som i framtiden kommer\r\natt se skulden växa mycket hastigt trots att de\r\namorterar lånen med mycket dryga amorteringar.\r\nJag tror att det är många människor som vill ha svar\r\npå dessa frågor. Det är detta som just nu är det\r\ncentrala i bostadspolitiken.</pre><pre>Väldigt många människor känner oro inför hur\r\nfinansieringen av det egna boendet kommer att te\r\nsig i framtiden. De vågar inte satsa på att bygga en\r\nny bostad, och det är detta som gör att vi nu också\r\nhar fått en stagnation i bostadsbyggandet.</pre><pre>Centern avvisar förslaget till ny bostadsfinansiering\r\nmed räntelån. Vi vill inte vara med om att locka in\r\nde boende i ett system som kan leda till förluster\r\noch skuldfällor i framtiden. Vi vill inte vara med om\r\natt bryta de avtal som finns med alla de husägare\r\nsom redan i dag långsiktigt har intecknat en stor del\r\nav sin hushållsinkomst och hushållsekonomi i ett\r\nboende. De får helt plötsligt andra förutsättningar\r\nför finansieringen.</pre><pre>Vi vill inte vara med om att införa ett system som\r\nkan leda till att det blir en stor folkvandring från\r\näldre hus och att man bygger nya hus, eftersom det\r\nblir dyrare att bo i äldre hus än i nya hus, eller om\r\ninte det blir följden, att skapa en helt orimlig\r\nmarknad som gör att systemet kommer att haverera\r\nganska snart.</pre><pre>Vi anser, och det gjorde vi också när beslutet\r\nfattades den 13 december förra året, att detta\r\nsystem inte skall införas. Vi har gått emot förslaget,\r\noch vi föreslår i vår partimotion att beslutet skall\r\nrivas upp och systemet inte sättas i sjön. I\r\nreservationen ges också ett klart besked till alla som\r\nhar det nuvarande lånesystemet med räntebidrag\r\nom att de kommer att få behålla det även i\r\nframtiden.</pre><pre>Reglerna för dem som tänker bygga och ge sig in i\r\nett nytt system finns skisserade i reservation nr 50\r\nsom bygger på tre viktiga hörnpelare. Den första är\r\natt räntebidragen kommer att vara kvar inom\r\nramen för en enhetssubvention. Den andra är att en\r\nomfördelning av kostnader över tiden kommer att\r\nske för att klara kostnaderna i nyproduktionen.\r\nDen tredje hörnpelaren är att stimulera det\r\nenskilda hushållssparandet för att klara av en högre\r\nkontantinsats och för att balansera\r\nbostadssubventionerna i framtiden.</pre><pre>Herr talman! Betänkandet som vi nu behandlar\r\navser många av de förslag som har lagts fram av\r\nregeringen och partierna i partimotioner och andra\r\nmotioner som berör bostadsförsörjningen.</pre><pre>Utskottet följer huvuddragen av förslagen i\r\npropositionen. Men på fyra punkter gör utskottet\r\ntillkännagivanden.</pre><pre>Man har i enighet sagt att vintertilläggen inte skall\r\navvecklas. På den punkten avstyrks motionens\r\nförslag.</pre><pre>När det gäller ramen för tilläggslån till\r\nkulturhistoriskt värdefull bebyggelse föreslår\r\nutskottet att den ökas med 25 milj.kr.</pre><pre>Det tredje tillkännagivandet som utskottet gör är\r\natt man tvingas acceptera en avveckling av\r\nförvärvslånen till flerbarnsfamiljer i nuvarande\r\nekonomiska läge, men hemställer om ett nytt\r\nförslag från regeringen när det statsfinansiella läget\r\nhar förbättrats och att det då tas fram ett förslag\r\nsom eliminerar de skevheter som finns i systemet.</pre><pre>Med anledning av en sexpartimotion gör utskottet\r\ndet fjärde tillkännagivandet om att det kan vara\r\nlämpligt att ge ytterligare utredningsinsatser för\r\nstöd till eko-kommunprojektet.</pre><pre>I samtliga fyra tillkännagivanden finns det\r\ncenterförslag och centermedverkan som har gjort\r\natt dessa beslut har kommit till stånd. I övrigt berör\r\nbetänkandet skilda förslag om\r\nbostadsförsörjningen, däribland den\r\nbostadspolitiska inriktningen.</pre><pre>Det läge som vi nu har på bostadsmarknaden är inte\r\ndet bästa. Vi kan glädja oss åt att vi har världens\r\nhögsta bostadsstandard. Sverige är världens\r\nbostadstätaste land. Det råder inget tvivel om att\r\nsocialdemokraterna har stor del i att vi har nått\r\ndetta resultat, men politiken har haft en baksida.\r\nDen har lett oss fel. Vi har fått subventioner som\r\nhåller på att växa statsbudgeten över huvudet. Vi\r\nhar fått en kostnadsexplosion i byggandet som gör\r\natt de sociala målen håller på att äventyras och att\r\nstödet inte går till dem som bäst behöver det.\r\nSkattereformen och skatteomläggningen har lett till\r\natt problematiken att komma till rätta med de\r\nväxande subventionerna har blivit svårare.</pre><pre>Vi är inne i en mycket unik situation som man med\r\nekonomiska termer kan beteckna som stagflation,\r\ndvs. vi har fler och fler tomma lägenheter samtidigt\r\nsom vi får en ökad bostadsbrist. De tomma\r\nlägenheterna ställs tomma därför att vi inte har råd\r\natt bo i dem. Många tvingas att byta ner sig för att\r\nkostnaderna är för höga. Det är en oerhört dålig\r\nhushållning med resurserna. Samtidigt har vi fått\r\nett bidragsberoende. Ytterligare mer än 100 000\r\nbarnfamiljer kommer detta år att bli beroende av\r\nbostadsbidrag och nästan lika många pensionärer\r\nmåste ha extra kommunalt bostadstillägg för att\r\nkomma upp i socialbidragsstandard.</pre><pre>Den hittills förda bostadspolitiken har lett oss fel,\r\noch det är dags att lägga om kursen. Enligt vår\r\nuppfattning måste flera kunna bo utan bidrag. Det\r\nviktigaste nu är att få ner kostnaderna.</pre><pre>I en partimotion har vi i åtta punkter föreslagit en\r\nstrategi för hur vi skall få ner boendekostnaderna.\r\nJag skall inte gå in på alla punkter. Alla behandlas\r\ninte heller i betänkandet, men jag vill peka på tre\r\nav dem.</pre><pre>Den första punkten berör bostadsbeskattningen.\r\nFrån centerns sida föreslår vi en sänkt beskattning i\r\nboendet. Vi menar att det är utomordentligt viktigt\r\natt se till att vi nästa år får ett frivilligt hyresstopp,\r\nannars klarar vi inte stabiliseringsavtalet, och det\r\nmåste vi göra för att klara samhällsekonomin. Ett\r\nstabiliseringsavtal innebär att de som har låga löner\r\ninte kommer att få några nämnvärda lönelyft. Det\r\när då orimligt att klara fördelningsproblematiken\r\nom man fortsätter att höja boendekostnaderna.</pre><pre>Den enda möjligheten att undvika kompensationer\r\noch få till stånd ett stabiliseringsavtal är att kunna\r\nhålla oförändrade hyror nästa år. Det kan man göra\r\nom man sänker bostadsbeskattningen. Då kan man\r\nfrivilligt få fram en sänkning av hyreskraven och\r\nminskade boendekostnader nästa år.</pre><pre>Från centerns sida tycker vi att kraven som har förts\r\nfram från hyresgäströrelsen och LO om ett\r\nhyresstopp är riktiga. Jag måste fråga\r\nsocialdemokraterna hur de tänker klara de sociala\r\nmålen för de lågavlönade och för dem med små\r\nekonomiska resurser i ett stabiliseringsavtal om\r\nhyrorna ökar i den takt som har skett under den\r\nsenaste tiden. Vad tänker ni göra? Blir det\r\nytterligare ökade bidrag eller kommer ni att lämna\r\nde lågavlönade i sticket och därmed riskera att en\r\ninflationsutveckling kan hävas och att\r\nstabiliseringsavtalet går om intet?</pre><pre>Den andra viktiga åtgärden för att få ned\r\nboendekostnaderna är att vi får ett betydligt mer\r\nkostnadskänsligt finansieringssystem. Det system\r\nsom vi har i dag bygger på ett kostnadstak och när\r\nman med jämna mellanrum slår i kostnadstaket\r\ntvingas man från statens sida att höja det. Det kan\r\nman glatt göra eftersom det blir skattebetalarna\r\nsom får svara för en ökad del av kostnaderna för\r\nden enskilde som bygger i ett läge med ökade\r\nsubventioner. Ett sådant system stimulerar\r\nsjälvfallet inte till att hålla tillbaka byggkostnader\r\noch boendekostnader. Det gör inte heller\r\nräntelånesystemet. I ett räntelånesystem skjuter\r\nman sina kostnader framför sig. Då finns inte\r\nsamma morot att hålla nere kostnaderna om man\r\nvet att man kanske inte behöver betala igen dem\r\nförrän om 20, 30 eller 40 år framåt i tiden.</pre><pre>Centern och även folkpartiet och moderaterna\r\nhävdar att vi måste gå över till ett\r\nfinansieringssystem som bygger på en\r\nenhetssubvention, dvs. att man, mycket förenklat,\r\nfår en summa pengar i subventioner. Sedan är det\r\nupp till var och en som bygger att göra så mycket\r\nbostad som möjligt av pengarna.</pre><pre>I ett sådant system finns det en drivkraft för dem\r\nsom bygger att själva försöka hålla nere\r\nkostnaderna. Lyckas de med det så får de totalt ett\r\nekonomiskt bättre resultat -- mera bostad för en\r\nmindre summa pengar. Det är ett system som direkt\r\nstimulerar till att hålla nere kostnaderna på bygg-\r\noch bostadsmarknaden. Man kan säga att det är ett\r\nkostnadskänsligt finansieringssystem. Det är en\r\nväldigt viktig faktor för att kunna klara\r\nkostnaderna i framtiden.</pre><pre>Den trejde punkten som jag vill peka på är att\r\nförsöka skapa ökad konkurrens och mångfald när\r\ndet gäller både byggandet och boendet över huvud\r\ntaget.</pre><pre>Herr talman! Det här var en mycket kort\r\nsammanfattande inriktning på den bostadspolitik\r\nför framtiden som vi i centern vill se.</pre><pre>När det gäller framtidens boende och visioner för\r\nframtiden är det väldigt tunt i betänkandet från\r\nregeringens sida och i propositionen.</pre><pre>Låt mig peka på två viktiga saker för det framtida\r\nboendet. Det ena är att vi i mycket högre grad\r\nmåste vara observanta på miljö- och resursfrågorna\r\ni boendet. Byggandet och boendet tar väldigt\r\nmycket mark och andra naturresurser i anspråk.\r\nDet är viktigt hur vi planerar bostadsområdena och\r\nhur vi planerar arbete, service och boende\r\nintegrerat. Det är viktigt hur vi i framtiden klarar\r\nenergiproblemen i en utveckling där vi går mot\r\nknapphet på energi och hur vi skall klara\r\navfallsproblemen i samhället i framtiden. Mycket\r\nav detta är frågor som berör just bostadssektorn.\r\nHär måste vi i framtiden satsa betydligt mer för att\r\nkomma närmare ett mer resursbevarande och\r\nmiljövänligare boende och byggande. I en särskild\r\nmotion från centern har vi skissat på framtidens\r\nboende. Där tar vi hänsyn till miljö- och\r\nresursfaktorerna.</pre><pre>Det andra jag vill peka på är att vi måste vara mer\r\nobservanta så att vi inte förbygger oss i framtiden.\r\nVi måste ställa oss frågan om vi kan fortsätta att\r\nbygga mycket stora och exklusiva lägenheter för\r\nbarnfamiljer -- de behöver i och för sig dessa --\r\nsamtidigt som fyrtiotalister och de äldre behåller\r\nsina stora bostäder när de egentligen inte behöver\r\ndem. De gör detta därför att skattesystemet och\r\nsubventionssystemet låser fast dem i deras\r\nbostäder. Är det rimligt att hålla på och bygga stort\r\noch dyrt och ha den här stagnationen i vår befintliga\r\nbostadsstock? Vi måste börja tänka på hur vi kan få\r\nen bättre anpassning av vår totala bostadsstock till\r\nde behov som finns. Till detta krävs naturligtvis att\r\nman får en politik för regional balans som även gör\r\natt vi inte bara bygger för att vi flyttar om\r\nmänniskor. Det gäller även att hitta ökad\r\nanpassning och rörlighet med en rad åtgärder på det\r\nområdet.</pre><pre>Slutligen finns det en rad andra förslag från\r\ncentern, eftersom betänkandet innehåller inte\r\nmindre än 92 reservationer, men jag tänker inte gå\r\nin på dem. Ja, alla reservationer är ju inte\r\ncenterreservationer enbart. Men låt mig peka på ett\r\npar detaljförslag innan jag slutar mitt anförande.</pre><pre>Vi i centern menar att det är oerhört viktigt att\r\nskapa valfrihet i boendet. Bostadspolitiken måste\r\nvara lika och boendet måste ske på lika villkor i alla\r\ndelar av landet. Det betyder att det måste finnas\r\nalla besittningsformer så att man kan välja hur man\r\nvill bo. I det fallet saknas hyresrätten på många\r\nställen på landsbygden och på de små orterna. Det\r\när ett stort problem eftersom det tvingar ungdomen\r\natt flytta hemifrån på grund av att de saknar lämplig\r\nbostad om man inte är villig att gå in i ett ägande,\r\nvilket man inte är i unga år. Därför har vi föreslagit\r\nett stimulansbidrag från staten på 50 000 kr. per\r\nlägenhet till varje hyreslägenhet som kommer till\r\npå landsbygden och på orter med mindre än 300\r\ninvånare. Detta för att öka valfriheten i boendet\r\ninte minst för ungdomen på landsbygden.</pre><pre>De orättvisor som vi har i bostadspolitiken slår\r\nkanske hårdast mot storstädernas människor, inte\r\nminst mot ungdomen där. I en särskild motion har\r\nvi tagit upp det problemet. Vi föreslår en rad\r\nåtgärder som tyvärr inte har vunnit utskottets\r\ngehör.</pre><pre>Men, herr talman, de överskuggande frågorna är\r\nändå hur vi skall få ned kostnaderna i boendet och\r\nhur majoriteten kan förklara hur räntelånesystemet\r\nskall kunna lösa den här kostnadskrisen och de\r\nväxande bostadssubventionerna. Med det, herr\r\ntalman, ber jag att få yrka bifall till reservationerna\r\n3, 5, 50 och 70.</pre><pre>Anf. 95 BERTIL DANIELSSON (m):</pre><pre>Herr talman! Det sägs att socialdemokraterna\r\növergivit flera av sina politiska ståndpunkter, att\r\nkollektiva lösningar fått vika för mer\r\nmarknadsanpassade förslag, ja, det finns t.o.m. de\r\nsom påstår att regeringen lämnat viktiga\r\nsocialistiska idéer bakom sig för en politik i moderat\r\nanda.</pre><pre>Något korn av sanning ligger det nog i dessa\r\npåståenden. Verkligheten, och de egna\r\nmisslyckandena, har framtvingat ett omtänkande\r\neller i varje fall ett annat handlande. Hur det är\r\nmed den inre omvändelsen är ganska svårt att veta\r\negentligen.</pre><pre>Det må vara hur det vill med den här saken, ett är\r\ndock helt säkert; på bostadsområdet sitter\r\nsocialdemokraterna fast i den gamla röda fållan\r\neller i vänsterburen om man så vill. Här är det inte\r\ntal om omvändelse eller förnyelse i marknadens\r\nanda. Det är inte heller tal om att öka valfriheten.</pre><pre>En vän av ordningen kanske invänder att det nya\r\nfinansieringssystemet för bostäder ändå är ett\r\ntecken på att regeringen slagit in på en ny väg. Ja,\r\nen ny väg är det. Visserligen är förslaget nytt, eller\r\nrättare sagt nygammalt, men det hjälper inte. Det\r\när ändå oacceptabelt, inte minst när det gäller\r\nattacken mot äganderätten. Mera om detta senare.</pre><pre>Skiljelinjen i svensk bostadspolitik går främst\r\nmellan de socialistiska partierna och oss moderater.\r\nDet är ingen tillfällighet att vi finns med på ett\r\nfyrtiotal reservationer i detta betänkande, BoU12,\r\nsom vi nu behandlar.</pre><pre>Oavlåtligt och konsekvent har vi under en följd av\r\når arbetat för ökad frihet för de boende, minskad\r\nbyråkrati och besparingar i statens utgifter. Lika\r\nenvist har socialdemokraterna motsatt sig våra\r\nförslag, ofta med hänvisning till att vår politik\r\nskulle leda till oacceptabla hyreshöjningar eller att\r\nden i största allmänhet var helt felaktig.</pre><pre>Kungstanken i regeringens politik har uttryckts i\r\nbegreppet ''Den sociala bostadspolitiken''. Denna\r\npolitik skulle mer än andra partiers främja och ta\r\ntill vara de sociala aspekterna. Större rättvisa, låga\r\nboendekostnader, bättre boendemiljöer, bostad åt\r\nalla och att bostaden skall vara en social rättighet\r\nhar varit några av honnörsorden.</pre><pre>Den moderata politiken däremot skulle i alla dessa\r\nhänseenden leda i rakt motsatt riktning. Orättvisor,\r\nhöga hyror, usla miljöer och bostadsbrist skulle vår\r\npolitik leda till.</pre><pre>Hur har det nu gått med den socialdemokratiska\r\npolitiken? Vad har socialdemokraterna\r\nåstadkommit under sina snart nio år i\r\nregeringsställning och i en extrem högkonjunktur?\r\nHar boendekostnaderna sjunkit? Har det funnits\r\nbostäder åt alla dem som velat skaffa sig en ny?</pre><pre>Svaret på dessa frågor är att den\r\nsocialdemokratiska bostadspolitiken har\r\nmisslyckats. Inflationen har härjat fritt i Sverige\r\nunder senare år -- vilket regeringen har det fulla\r\nansvaret för -- och allra värst har det varit inom\r\nbyggsektorn. Detta har naturligt nog lett till en\r\nsnabb stegring av boendekostnaderna.\r\nHyreshöjningarna i början på året ligger på en nivå\r\nsom får de flesta att ta sig för pannan och fråga vad\r\ndet är för en politik som har lett till detta.\r\nHöjningar på 600--700 kr. i månaden för en\r\nnormallägenhet är inte ovanliga. Till råga på allt är\r\ndet inte så sällan hyresgäster som inte får någon\r\nnytta av marginalskattesänkningarna som drabbas.\r\nTala om solidaritet och rättvisa!</pre><pre>Hade vi moderater drivit en politik som fått dessa\r\neffekter hade kritiken från socialdemokraterna\r\nvarit skoningslös. Nu har vi aldrig varit i närheten\r\nav dessa kostnadsstegringar med våra\r\nbesparingsförslag. De har hela tiden varit måttliga\r\noch legat på avsevärt lägre nivåer än de som den\r\nsocialdemokratiska politiken i praktiken lett fram\r\ntill.</pre><pre>Värst drabbade är pensionärerna. Deras\r\nekonomiska ställning har försämrats efter\r\nskatteomläggningen. Att det skulle bli så, det hade\r\nju regeringen inte en aning om. Men som alltid ger\r\nman sig djupare in i bidragsdjungeln.\r\nPensionärerna skall givetvis få kompensation i det\r\nuppkomna läget heter den nu. Alltså mera\r\nsubventioner och mera rundgång.\r\nBidragsberoendet ökar igen.</pre><pre>Något annat är egentligen inte att vänta från det\r\nhållet. Varje missförhållande, varje ojämnhet i\r\nvälfärdstäcket skall rättas till och slätas ut med\r\nsubventioner eller flera regler. Så har det alltid\r\nvarit, och så kommer det att förbli, så länge\r\nsocialdemokraterna har makten. Men detta löser ju\r\ninga problem. Det skapar bara nya och värre\r\nproblem.</pre><pre>Vad som framför allt känntecknat den\r\nsocialdemokratiska bostadspolitiken är\r\nfastlåsningen i bidrag, subventioner, regler,\r\nstyrning och byråkrati. Allt detta har i sin tur drivit\r\nupp kostnaderna utan att de boende fått ökad frihet\r\neller lägre boendekostnader.</pre><pre>I detta betänkande som vi nu behandlar framgår att\r\nlåsningarna uppenbarligen är permanenta. Alla\r\nvåra förslag för att komma ur bidragsberoendet,\r\nöka valfriheten och minska byråkratin avvisar\r\nmajoriteten. När det egentligen ändå är en\r\ntidsfråga när även socialdemokraterna tvingas att\r\nfrångå sin socialistiska bostadspolitik, vore det då\r\ninte lika bra att göra det nu först som sist? Den\r\nblinda tilltron till kollektiva lösningar har ju\r\nunderkänts av verkligheten. Varför är ni då så\r\nhalsstarriga?</pre><pre>Exempelvis har många av Europas länder, även de\r\ni Östeuropa, anammat idéerna om ägarlägenheter.\r\nVarför skall då socialdemokraterna i Sverige avvisa\r\ndessa rimliga förändringar?</pre><pre>Lika obegripligt är motståndet mot likabehandling\r\nav olika byggherrar och upplåtelseformer. Varför\r\nskall vissa bostäder favoriseras framför andra?\r\nVarför skall vissa företag få bättre villkor än andra?\r\nVad har ni emot bostadsrätt som bygger på\r\nenskildas initiativ och fristående föreningar? Varför\r\ngynna allmännyttan på bekostnad av privatägda\r\nhyreshus? Dessa frågor kräver svar!</pre><pre>Inom bostadssektorn skall -- enligt\r\nsocialdemokraterna -- normalt underhåll av husen\r\nsubventioneras av skattebetalarna med särskilda\r\nsubventioner. Detta strider mot sunt\r\nföretagstänkande men är givetvis helt i linje med\r\ndet socialdemokratiska tänkandet. Vi har föreslagit\r\natt särskilda fonder skall få avsättas skattefritt för\r\natt säkra ett långsiktigt underhåll. Detta är ett\r\nrättvist och företagsmässigt riktigt system. Varför\r\navvisar majoriteten detta?</pre><pre>Den kanske viktigaste frågan just nu är det nya\r\nbostadsfinansieringssystemet med s.k. räntelån.\r\nTillsammans med folkpartiet och centern avvisar vi\r\ndetta system. Vår ambition är att det aldrig skall\r\nträda i kraft. Detta är en av en ny regerings främsta\r\nuppgifter.</pre><pre>Räntelånesystemet har flera allvarliga brister.</pre><pre>För det första försvinner i ett slag de hittillsvarande\r\nräntestöden. Att staten ensidigt frånträder de\r\nregler som många husbyggare och husägare inrättat\r\nsin ekonomi efter är omoraliskt och klandervärt.\r\nMänniskors privatekonomi kan snabbt gå över styr\r\nnär villkoren i grunden förändras och försämras.</pre><pre>För det andra kommer ett system med årliga\r\nskulduppskrivningar inte att fungera. Särskilt\r\nmärkbart blir detta på landsbygden och i mindre\r\norter med en svag arbetsmarknad och vikande\r\nvillamarknad. Vem vågar ta på sig bördan av ett\r\nmiljonlån som växer år från år, när huset kanske\r\nblir osäljbart om nytt arbete måste sökas på annat\r\nhåll?</pre><pre>För det tredje uteblir de positiva effekter som\r\nregeringen utlovat. Visserligen sjunker statens\r\nkostnader inledningsvis, men vad som händer på\r\nsikt är osäkert. Besparingarna blir små om ens\r\nnågra.</pre><pre>För det fjärde är systemet ett slag mot\r\näganderätten. De som verkligen kommer i kläm är\r\nvillaägarna. Många vågar inte bygga, och de som\r\ntvingas in i systemet kan förlora stora pengar och få\r\nhela sin ekonomi förstörd. Skuldfällan slår igen och\r\näganderätten urholkas.</pre><pre>Det har hävdats från regeringshåll, och nu nyligen\r\näven från visst bankhåll, att månadskostnaden i\r\nräntelånesystemet blir lägre än i nuvarande system.\r\nIsolerat och begränsat till de första åren är det\r\nriktigt, men det är i grunden fel. Vad som händer är\r\natt kostnaderna rullas framåt i tiden. Skulden växer\r\ni 18--20 år. Tar man upp nya lån årligen till det årets\r\nränta i stället för att betala den, blir självfallet\r\nutgiften just det året lägre, men det kommer surt\r\nefter. Någon gång måste ju lånen betalas.</pre><pre>Det är vilseledande och felaktigt att undanhålla\r\nfakta om de totala utgifterna och kostnaderna för\r\nhuset under dess hela livslängd.</pre><pre>Av dessa skäl måste allt göras för att förhindra ett\r\ngenomförande av räntelånesystemet. Vi skall göra\r\nvad vi kan, det lovar jag!</pre><pre>Herr talman! Det behövs en avvecklingsplan för\r\nden socialistiska bostadspolitiken, en plan som\r\nmålmedvetet och konsekvent går in för att avveckla\r\nalla socialistiska påfund som under årens lopp vävt\r\nin denna sektor i allt tätare maskor.</pre><pre>Övergripande mål för en ny bostadspolitik anser vi\r\ni moderata samlingspartiet att följande punkter bör\r\nvara:</pre><pre>1. Människor skall själva fritt kunna välja bostad\r\noch upplåtelseform. Denna ökade valfrihet\r\nkombineras med kravet på ett sänkt skattetryck,\r\nsom öppnar möjlighet att komma bort från\r\nstyrande regler och subventioner.</pre><pre>2. Vi måste slå vakt om äganderätten, dels genom\r\natt inte diskriminera den eget ägda bostaden, dels\r\ngenom utformningen av ersättningsregler eller\r\nmotsvarande vid intrång och\r\nrådighetsinskränkningar.</pre><pre>3. Hela bostadssektorn måste avregleras och\r\navbyråkratiseras. Många av de problem som nu\r\nfinns har sin rot i den snårskog av lagar och regler\r\nsom socialdemokraterna efter hand åstadkommit.</pre><pre>4. Vi måste komma bort från bidrags- och\r\nsubventionsberoendet. Som det nu är betalar i stor\r\nutsträckning skattebetalarna subventionerna åt\r\nvarandra. Denna rundgång är inte bara skadlig i sig,\r\nden styr produktion och efterfrågan på ett olyckligt\r\nsätt och har medverkat till att kostnaderna skjutit i\r\nhöjden.</pre><pre>5. De särskilda skatter som belastar boendet måste\r\nminska eller helt tas bort.</pre><pre>Dessa punkter bör kunna ligga till grund för en\r\nannan och bättre bostadspolitik och bryta den\r\nolyckliga utveckling som den socialdemokratiska\r\npolitiken gett upphov till.</pre><pre>Mera konkret vill jag för moderat räkning nämna\r\nnågra av de mera specifika krav som vi har och som\r\nåterfinns i våra reservationer i detta betänkande.</pre><pre>Räntelånen måste ersättas med ett enhetslån, som\r\nbygger på enkla regler, slopad kostnadskontroll, ett\r\nfåtal funktionskrav och räntebidrag som efter hand\r\navtrappas i takt med att skatterna sänks.\r\nBidragsunderlaget blir begränsat, men detta skall\r\ninte utgöra något hinder att bygga större hus och\r\nlägenheter. De överskjutande kostnaderna får dock\r\nfinansieras på marknadens villkor med vanliga lån.</pre><pre>Av detta följer att länsbostadsnämnderna blir\r\nobehövliga och att SBAB kan läggas ner.</pre><pre>Det måste bli neutralitet mellan olika\r\nupplåtelseformer. Antingen det gäller enskilda\r\nsmåhus, bostadsrätter, ägarlägenheter eller\r\nhyreshus -- alla skall behandlas lika i lånehänseende\r\noch vad gäller andra regler. Någon positiv\r\nsärbehandling av vissa bostadsrättsföretag får det\r\ninte bli tal om.</pre><pre>Omvandling till bostadsrätt från hyresrätt skall\r\nunderlättas. Lex Malmö, som förhindrar\r\nomvandling av allmännyttans hus till privat\r\nbostadsrätt, måste bort.</pre><pre>I stället för att skattebetalarna genom subventioner\r\nbetalar visst underhåll på bostadsfastigheter bör ett\r\nsystem med skattefria avsättningar till\r\nreparationsfonder införas.</pre><pre>Mark- och konkurrensvillkoren måste bort,\r\neftersom de snedvrider konkurrensen och hindrar\r\nett rationellt byggande.</pre><pre>En rad subventionsformer måste avvecklas. Bl.a.\r\nkan nämnas hyresrabatterna,\r\nåterflyttningsbidragen, nybyggnadsbidragen,\r\ntilläggslån till hus yngre än 30 år och\r\nåterställningsbidrag.</pre><pre>Detta, herr talman, är några exempel på konkreta\r\nåtgärder som bör ingå i den nya bostadspolitiken.\r\nDet leder för långt att här räkna upp alla våra\r\nreservationer.</pre><pre>Jag vill dock nämna en, där vi anser att majoriteten\r\när för snål, nämligen den som gäller stödet till\r\nkulturhistoriskt värdefull bebyggelse. Vi anser det\r\nså värdefullt att kunna bevara och underhålla vårt\r\nkulturhistoriska arv att mer pengar måste till. Detta\r\nanslag ligger vid sidan om och utanför de vanliga\r\nbostadspolitiska programmen och bör därför\r\nsärbehandlas.</pre><pre>Herr talman! Med hänvisning till vad jag här anfört\r\nvill jag uttala mitt stöd för samtliga reservationer\r\ndär moderata ledamöter finns med, men jag yrkar\r\nendast bifall till reservationerna 1 och 8.</pre><pre>Anf. 96 ERLING BAGER (fp):</pre><pre>Herr talman! Folkpartiet liberalernas\r\nbostadspolitik syftar till ökad valfrihet och större\r\ninflytande över bostaden för de boende. Vi arbetar\r\nför att köerna skall kapas och för att det skall gå\r\nsnabbare att få tillgång till en bostad vid förändrade\r\nfamiljeförhållanden. De svarta pengarna skall bort\r\nfrån marknaden, och det skall bli mindre mygel.\r\nSänkta bostadssubventioner skall sänka\r\nskattetrycket. Privat kapital skall genereras i\r\nbostadssektorn för bättre underhåll och tillräcklig\r\nnyproduktion. Staten skall inte genom ekonomiska\r\nstyrmedel eller administrativa regleringar gynna\r\neller missgynna vissa upplåtelseformer,\r\nbostadstyper eller fastighetsägare.</pre><pre>Vi anser att det krävs mindre av planekonomi och\r\nmer av marknadsekonomi på bostadsmarknaden.\r\nEtt ekonomiskt system har tre huvuduppgifter: Det\r\nmåste ha mekanismer för att ge besked om vad som\r\nskall produceras, hur det skall produceras och hur\r\nproduktionsresultatet skall fördelas.\r\nBostadsmarknaden i Sverige är så reglerad och\r\nsubventionerad att dessa mekanismer inte\r\nfungerar. Problemen är till arten om än inte till\r\ngraden liknande dem som finns i\r\nöststatsekonomierna med ineffektivitet, köer och\r\nsvarta marknader.</pre><pre>Folkpartiet liberalerna vill därför minska\r\nregleringarna. Vi vill ta bort en rad onödiga regler\r\nsom markvillkor, konkurrensvillkor och\r\nkostnadskontroll. Den omfattande lånebyråkratin\r\nbör skäras ned bl.a. genom att\r\nlänsbostadsnämnderna avskaffas. SBAB bör säljas.\r\nVi vill ha en hyressättning som ger ökad rörlighet\r\noch ett bättre utnyttjande av bostäderna.</pre><pre>Vi förespråkar ett bostadsfinansieringssystem som\r\nsuccessivt minskar subventionerna. De besparingar\r\ndetta leder till kan utnyttjas för skattesänkningar.\r\nNär subventionerna minskar i nyproduktionen vill\r\nvi skapa förutsättningar för ån, där kostnaderna i\r\nviss mån omfördelas över tiden.</pre><pre>Folkpartiet liberalerna motsatte sig det nyligen\r\nfattade beslutet om räntelån. Det är alltför stor risk\r\nför att de samlade lånen under ogynnsamma\r\nekonomiska omständigheter kan komma att\r\növerstiga fastigheternas värde. Detta kan komma\r\natt drabba den enskilde mycket hårt. Det kan\r\nsannolikt också medföra att hela systemet\r\nhavererar. Vi har tidigare i debatten berört de\r\nskuldfällor som bildas för de enskilda. Jag vill också\r\npassa på att instämma i de frågor som tidigare\r\nunder debatten har ställts till Magnus Persson om\r\nkonsekvenserna av detta lånesystem.</pre><pre>Ett nytt bostadsfinansieringssystem måste vara\r\nstabilt och även kunna fungera över en längre\r\ntidsperiod, under skiftande ekonomiska\r\nförhållanden. Det nu beslutade systemet uppfyller\r\ninte dessa krav. Vi föreslår därför att beslutet rivs\r\nupp och att omfattande förändringar vidtas. I\r\nreservation nr 50 till det betänkande vi nu\r\nbehandlar föreslår folkpartiet, moderaterna och\r\ncenterpartiet att riksdagen upphäver beslutet om\r\nett nytt bostadsfinansieringssystem. Jag yrkar bifall\r\ntill denna reservation.</pre><pre>Herr talman! Det bör bli lättare att bilda\r\nbostadsrätter. En rad regleringar som begränsar\r\ndessa möjligheter bör tas bort. De hinder för att\r\nbilda bostadsrättsföreningar som\r\nsocialdemokraterna satt upp för boende i\r\nallmännyttiga fastigheter bör tas bort. I reservation\r\nnr 24, gemensam för folkpartiet och moderaterna,\r\nföreslår vi ökade möjligheter att bo i bostadsrätt.</pre><pre>Vidare bör tendenserna att ge vissa\r\nintresseorganisationer myndighetsliknande\r\nuppgifter upphöra. Avgifter för fritidsverksamhet\r\noch boinflytande bör inte längre betraktas som\r\nhyra. Det bör också bli lättare för fristående\r\nhyresgästföreningar att få förhandlingsrätt.</pre><pre>Bostadsmarknaden, som jag nämnde tidigare, är en\r\nav de mest reglerade sektorerna i vårt samhälle. Vi\r\ni folkpartiet vill ta bort en stor del av dessa\r\nregleringar. Folkpartiet vill bl.a. skapa mindre\r\nlånebyråkrati.</pre><pre>Räntebidragsunderlaget beräknas enligt den s.k.\r\nschablonmetoden, där en rad faktorer påverkar\r\nunderlaget. Beräkningarna är komplicerade och\r\ndet finns t.o.m. särskilda dataprogram för att man\r\nskall kunna göra dessa ansökningar. Vi anser att\r\ndessa typer av beräkningar kraftigt skall förenklas.\r\nEn sådan förenkling innebär också, som jag\r\nnämnde i min inledning, att kraftiga nedskärningar\r\nkan göras i byråkratin. Länsbostadsnämnderna bör\r\npå sikt läggas ned, och de kommunala tjänstemän\r\nsom sysslar med låneförmedling kan i hög grad få\r\nandra arbetsuppgifter.</pre><pre>Markvillkoret innebär att marken skall förmedlas\r\nav kommunen för att rätt till statliga räntebidrag\r\nskall medges. I praktiken innebär markvillkoret\r\nnumera främst att kommunerna ges möjlighet att\r\nställa en mängd krav på byggnationen, utöver det\r\nsom plan- och bygglagen anger, innan dispens från\r\nmarkvillkoret lämnas. Tidigare har det funnits\r\nundantag från markvillkoret för s.k. styckebyggda\r\nsmåhus och för mark i saneringsområden. Dessa\r\nundantag har socialdemokraterna upphävt.</pre><pre>Vi i folkpartiet anser att markvillkoret bör\r\navskaffas. Kommunernas möjligheter att styra\r\nbyggandet är fullt tillräckliga, inte minst genom den\r\nfysiska planeringen.</pre><pre>Konkurrensvillkoret innebär att bostadsstöd vid\r\nbyggande av flerfamiljshus bara utgår om\r\nbyggnadsarbetena upphandlats genom att anbud\r\ntagits in. Det har nu visat sig att byggföretagen ofta\r\nkan förhandla fram bättre pris och högre kvalitet.\r\nÄven konkurrensvillkoret är moget att avskaffas.\r\nDet skulle också öka byggföretagens möjligheter\r\natt få fram olika referensobjekt.</pre><pre>I dag granskar länsbostadsnämnderna alla\r\nansökningar om stöd för att avgöra om\r\nbyggkostnaderna är skäliga. Vi tror inte att\r\nkostnadsutvecklingen på sikt kan påverkas genom\r\nen sådan kostnadsprövning. Trots\r\nkostnadskontrollen ökade byggkostnaderna tre\r\ngånger mer än konsumentprisindex under 1986 och\r\n1988. Effekten blir snarare att kreativiteten inriktas\r\npå att försöka kringgå reglerna. Den byråkratiska\r\nhanteringen medverkar till att pressa upp\r\nkostnaderna genom att byggandet försenas. För att\r\nklara kostnadskontrollen bygger man oftast större\r\nlägenheter, vilket innebär att de totala kostnaderna\r\nblir högre. Den omedelbara effekten i\r\nstorstadsområdena av kostnadskontrollen blir\r\nsnarare att bostadsproduktionen hålls tillbaka än\r\natt priserna pressas.</pre><pre>Herr talman! Jag vill nu kommentera\r\ninvestringsbidraget. Den socialdemokratiska\r\nregeringen har som villkor för det nya\r\nmomskompenserande investeringsbidraget infört\r\natt byggföretaget skall ha fått statligt bostadslån.\r\nDärigenom kopplas hela lånekineseriet även till\r\ninvesteringsbidraget.</pre><pre>Investeringsbidraget skall enligt folkpartiet\r\nliberalernas uppfattning kunna schabloniseras och\r\nlämnas helt oberoende av den statliga\r\nlånebyråkratin. Enligt folkpartiets uppfattning\r\nskall därför också investeringsbidraget kunna utgå\r\ntill frifinansierade permanenthus.</pre><pre>Jag vill också kommentera SBAB. Statens\r\nbostadsfinansieringsaktiebolag har nyligen givits\r\nmöjligheter att marknadsanpassa sin organisation\r\noch bygga upp en låneadministration och en\r\nförsäljningsorganisation. Som motiv angavs i\r\npropositionen om ny bostadsfinansiering att\r\nSBABs fortsatta verksamhet bidrar till att\r\nupprätthålla konkurrensen på\r\nbostadsfinansieringsmarknaden.</pre><pre>Några belägg för att det krävs ett nytt statligt\r\nbostadsfinansieringsinstitut redovisades dock inte.\r\nEnligt vår mening bör SBAB i stället säljas. I\r\nreservation nr 36 från folkpartiet och moderaterna\r\nföreslår vi att statens ägaransvar i SBAB skall\r\nupphöra.</pre><pre>Jag vill också litet grand kommentera\r\nmöjligheterna till att öka konkurrensen inom\r\nbyggandet. Jag tycker att det är angeläget att\r\nstimulera en ökad internationell konkurrens inom\r\nbostadsområdet. Det finns i dag en lång rad hinder\r\nsom försvårar importen av byggmaterial och leder\r\ntill att det finns få utländska byggintressenter som\r\nkan bygga i Sverige. Även detta beror mycket på\r\ndet omfattande statliga regelverk som vi har och\r\nsom verkar som handelshinder. Vi vill i folkpartiet\r\natt de här regleringarna tas bort så att vi kan öka\r\nden internationella konkurrensen. De regler som\r\nbör finnas kvar bör förenklas och anpassas till EGs\r\nolika regler för byggande.</pre><pre>Herr talman! Ombyggnader bör ske varsamt och\r\nmed stor hänsyn till de boendes önskemål. Det är\r\ndärför angeläget att de hyresgäster som berörs av\r\nen ombyggnad ges större möjligheter att påverka\r\nomfattningen av denna. Detta inflytande bör\r\nutövas av de hyresgäster som berörs av\r\nombyggnaden i de fastigheter det gäller och inte\r\nsom nu oftast sker av den stora\r\nhyresgästföreningens distrikt. Ibland skriver man\r\npå intyg som går i strid med önskemålen från de\r\nboende i den berörda fastigheten.</pre><pre>För ombyggnad inne i en lägenhet bör normalt\r\nkrävas att lägenhetsinnehavaren har tillstyrkt\r\nombyggnaden. Underhåll såsom byte av\r\navloppsstammar måste givetvis kunna utföras, men\r\nstörre förändringar såsom byte av t.ex.\r\nköksutrustning eller annat tycker vi att den\r\nhyresgäst som bor i lägenheten själv skall få avgöra.</pre><pre>Riksdagen har också nyligen beslutat att räntestöd\r\nskall lämnas för underhåll av lägenheter i hyreshus.\r\nVi motsätter oss detta. Strävan bör i stället vara att\r\nminska subventionerna, inte att införa nya\r\nsubventioner. En större omfördelning av hyror\r\nmellan äldre och nyare hus och möjlighet till\r\nskattefria avsättningar till reparationsfonder är en\r\nbättre lösning. Även där finns en gemensam\r\nreservation från de borgerliga partierna.</pre><pre>Jag vill nu gå över och något kommentera radonet.\r\nRadon i bostäder utgör ett allvarligt hot mot\r\nfolkhälsan. Sambandet mellan radioaktiv strålning\r\nfrån sönderfall av radongas och risk för lungcancer\r\ni Sverige anses helt säkert, även om direkta bevis i\r\nform av undersökningar ännu inte föreligger.\r\nAntalet lungcancerfall av denna orsak i Sverige\r\nuppskattas till i storleksordningen 1 000 personer\r\nper år. Denna risk har uppmärksammats länge.\r\nHotbilden har under senare årtionden förstärkts\r\ngenom energisparande, som medfört att\r\nluftomsättningen i många bostäder sänkts långt\r\nunder rekommenderad nivå, och genom att\r\nbostadshus utformats med större markkontakt.\r\nKoncentrationen av radongas ökar därvid från vissa\r\nbyggnadsmaterial, särskilt från blågrå lättbetong av\r\nviss tillverkning, från mark i många områden och i\r\nen del fall från grundvatten. Radon i bostäder ger\r\nnu Sveriges befolkning det största tillskottet av\r\nradioaktiv strålning.</pre><pre>Herr talman! I reservation nr 70, som är\r\ngenmensam för folkpartiet, centerpartiet och\r\nmiljöpartiet, föreslår vi reservanter en höjning av\r\nradonbidraget. Detta är ett viktigt bidrag för de\r\nmänniskor som måste vidta saneringsåtgärder i sina\r\nbostäder. Jag yrkar bifall till denna reservation.</pre><pre>Folkpartiet liberalerna står självfallet bakom varje\r\nreservation i detta betänkande som vi har\r\nundertecknat. Jag nöjer mig dock i denna debatt\r\nmed att yrka bifall till reservationerna nr 2, 50 och\r\n70.</pre><pre>Slutligen är det med tillfredsställelse som vi noterar\r\natt vi vid utskottsbehandlingen har fått med oss\r\nutskottet på att den kulturhistoriskt värdefulla\r\nbebyggelsen skall få en med 25 miljoner utökad\r\ntillstyrkanderam. Detta är i enlighet med\r\nfolkpartimotionen.</pre><pre></pre><pre>Anf. 97 JAN STRÖMDAHL (v):</pre><pre>Herr talman! Vänsterpartiets utgångspunkter för\r\nbostadspolitiken är helt annorlunda än de vi nu har\r\nhört av företrädare för moderaterna och\r\nfolkpartiet. Jag vill ändå göra den markeringen att\r\ndet finns en klar skillnad mellan centerns\r\nbostadspolitik och den som moderaterna och\r\nfolkpartisterna företräder. Det för fram till en liten\r\nreflexion. Man undrar hur det skall gå, om det går\r\nså illa i nästa val, för centerpartiet att regera ihop\r\nmed de blå partierna när det gäller bostäderna,\r\nbostadsförsörjningen och bostadspolitiken. Det är\r\nen gåta. Hur Agne Hansson skall kunna fungera\r\nsom bostadsminister utan en ordentlig hjärntvätt\r\noch omskolning kan jag faktiskt inte riktigt förstå.</pre><pre>Utgångspunkten för vårt resonemang är att\r\nbostaden är en social rättighet som skall jämföras\r\nmed rätten till utbildning, rätten till vård och rätten\r\ntill omsorg. Bostaden och bostadsförsörjningen\r\nmåste befrias från all spekulation så långt detta är\r\nmöjligt. Bakom detta ligger också att\r\nmarknadsprinciperna och marknadsekonomin inte\r\nfår styra, dominera, på bostadsområdet.\r\nMarknadsekonomin är bra i en del sammanhang\r\nmen inte när det gäller utbildning, sjukvård och\r\nbostadsförsörjning.</pre><pre>Våra principer för fram till en strävan att främja\r\nden bostadsförsörjning och de upplåtelseformer\r\nsom har minst av spekulation. Vi menar således att\r\nden icke vinstgivande allmännyttan skall försvaras,\r\nfrämjas och utvecklas. Men samtidigt måste de\r\nboende själva inom allmännyttan, alltså\r\nhyresrättshavarna, få ökad makt.</pre><pre>Vi säger inte nej till en marknadsanpassning när det\r\ngäller boendet, bostadsformerna och bostädernas\r\nutformning. Men marknadsanpassningen får inte\r\nske via ekonomin utan den måste ske genom\r\ndemokratiska beslut -- dvs. genom ett ökat\r\nboinflytande, genom att de boende får möjlighet att\r\nstyra produktion, förvaltning och förändringar på\r\ndetta område. Detta resonemang leder också fram\r\ntill något annat som är mycket väsentligt i fråga om\r\nbostadspolitiken. Det gäller nämligen att försvara\r\nen hyresreglering kopplad till ett besittningsskydd,\r\nen kvarboenderätt, för de boende. Den saken har\r\nvi diskuterat förut. Men jag vill ändå nämna det i\r\ndetta sammanhang. Det handlar ju om en av\r\nhörnstenarna i den sociala bostadspolitiken.\r\nDärmed vill jag också peka på att ett försvar och en\r\nutveckling av bruksvärdehyresprincipen utgör en\r\nväsentlig del av bostadspolitiken.</pre><pre>En social bostadspolitik innebär också att\r\nboendekostnaderna måste vara rimliga. Vi menar\r\natt boendekostnaderna numera inte är det.\r\nFramför allt gäller det det stora språng som i och\r\nmed skatteomläggningen har tagits från vad som är\r\nrimligt. Skatteomläggningen har ju kostat\r\nhyresrättshavarna ungefär 80 kr. per kvadratmeter\r\noch år, och det är en väsentlig andel av de\r\nhyreshöjningar, de bostadskostnadshöjningar, som\r\nhar inträffat under de senaste 18 månaderna.</pre><pre>Det är alltså viktigt att diskutera och att försöka\r\ndefiniera vad som är en rimlig kostnad för\r\nbostaden. Vi har all anledning att ta upp den\r\ndiskussion som har förts tidigare om hur stor andel\r\nav en normal inkomst som är en rimlig hyra för en\r\nnormal bostad. Vi har försökt att aktualisera en\r\ngammal princip i detta sammanhang. Det är en\r\nprincip som faktiskt gäller som riktlinje utomlands.\r\nDet vore således rimligt om nyproduktionshyran\r\nför två rum och kök om 60 kvadratmeter inte\r\növersteg 20 % av en normal industriarbetarlön.</pre><pre>Men nu är hyrorna ungefär 30--40 % för höga i\r\nförhållande till vad som definieras som en rimlig\r\nbostadskostnad.</pre><pre>Företrädarna för de borgerliga partierna har här\r\nutgjutit sig över och förtalat de generella\r\nsubventionerna till bostadssektorn. Man talar om\r\nrundgång osv. Men de generella subventionerna\r\nutgör ett led i fördelningspolitiken. Att ha generella\r\nsubventioner är ett sätt att via skatten, som slår\r\nhårdast mot dem som har höga inkomster, göra det\r\nmöjligt att åstadkomma en utjämning vad gäller\r\nkostnaderna för bostäder. Vi tycker inte att det är\r\nfel att ha en beskattning av inkomsterna som har\r\nden profilen att de som tjänar mest också får betala\r\nmest i skatt. Sedan görs det en omfördelning,\r\nvarvid de sociala nyttigheterna gynnas -- t.ex.\r\nbostäderna.</pre><pre>Vi beklagar den situation som nu råder.\r\nKostnaderna för bostäder ligger ju långt över vad\r\nsom är rimligt. Behovsprövade och direkt riktade\r\nsubventioner i form av bostadsbidrag måste därför\r\nhöjas mycket kraftigt.</pre><pre>Jag instämmer i den kritik som bl.a. Bertil\r\nDanielsson har fört fram. Det är alltså olyckligt att\r\nde behovsprövade bidragen har fått den effekt som\r\nde har fått. Det innebär en överflyttning vad gäller\r\nmarginaleffekterna från höginkomsttagarna, och\r\njag tänker då på det gamla skattesystemet, till\r\nlåginkomsttagarna via bostadsbidragssystemet\r\nefter skatteomläggningen. Men, som sagt, i och\r\nmed att vi har hamnat i en situation där\r\nbostadskostnaderna är mycket höga är det\r\nnödvändigt att satsa på bostadsbidrag.</pre><pre>Jag tror att det var Agne Hansson som tog upp\r\nfrågan om att åstadkomma ett frivilligt hyresstopp\r\n1992. Också jag tycker att det är en viktig fråga.\r\nEfter de smällar som de boende, inte minst\r\nhyresgästerna, nu har fått är det oerhört viktigt att\r\ninte åstadkomma nya hyreshöjningar den 1 juli i år,\r\nden 1 januari nästa år osv. De framstötar som har\r\ngjorts bl.a. från Hyresgästernas riksförbund -- man\r\nhar ju pekat på möjligheten att åstadkomma ett\r\nhyresstopp nästa år -- har vi alla all anledning att\r\nförsöka ta på allvar. Vi måste hjälpas åt när det\r\ngäller att realisera sådana planer.</pre><pre>Vi har lagt fram förslag som handlar om hur det är\r\nmöjligt att göra justeringar av bostadskostnaderna.\r\nDet gäller ju att göra justeringar beträffande olika\r\ninslag i skatteomläggningen. Vi har föreslagit ett\r\nborttagande av den dubbelbeskattning av\r\nfjärrvärmen som momsen på det området innebär.\r\nVi har också föreslagit ett borttagande av den\r\negendomliga uttagsskatten, som alltså är en moms\r\npå icke köpta tjänster. Vidare har vi föreslagit en\r\nfastighetsskattebefrielse för allmännyttan. På det\r\nsättet skulle de boende indirekt få del av den\r\nvärdestegring som allmännyttans fastigheter har.\r\nMen vi har inte lyckats vinna majoritetens gehör för\r\ndetta förslag. Men för att åstadkomma\r\nhyresstoppet 1992 räcker det med att vi avvisar det\r\nförslag som kammaren kommer att behandla i\r\nsamband med nästa bostadsärende. Det handlar då\r\nom försämringen av räntebidragen till\r\nbostadsbeståndet, vilken kommer att innebära att\r\nstatskassan får 600 miljoner på ett halvår. Om det\r\när möjligt att sätta stopp för detta -- de här 600\r\nmiljonerna är egentligen bara nålpengar i\r\njämförelse med de vinster för statsbudgeten som\r\nräntelånesystemet kommer att innebära under de\r\nnärmaste åren -- skulle det gå att åstadkomma ett\r\nhyresstopp nästa år. Vi vet ju att hyresnivån nu med\r\nungefär 9 kr. per kvadratmeter och år överstiger\r\nvad som är den egentliga hyresnivån i och med att\r\nårets hyreshöjningar tas ut på elva i stället för på\r\ntolv månader.</pre><pre>I enlighet med de principer som jag här har\r\nredogjort för kräver vi ett stopp för omvandlingen\r\nav hyresrätter till bostadsrätter. Detta krav gäller så\r\nlänge hembud och priskontroll för bostadsrätter\r\ninte har införts. Om ni andra går med på detta, har\r\nvi inget att invända mot bostadskooperationen,\r\nbostadsrättsformen. Så länge det är fritt att\r\nspekulera på detta område håller vi dock inte med\r\ner. Det finns ju många exempel som visar vad sådan\r\nhär spekulation leder till. Lägenheterna i fråga blir\r\nju inte tillgängliga på den allmänna marknaden,\r\nåtminstone inte för alla och en var.</pre><pre>I en särskild motion detta år lägger vi fram ett\r\nförslag om att de ekologiska grundprinciperna\r\nmåste genomsyra byggandet och boendet framöver.\r\nDet är bra att experiment har gjorts vad gäller\r\nekobyskalan. Men det är inte tillräckligt. Det\r\nviktiga nu är egentligen att principerna om\r\nhushållning, kretsloppstänkande, demokratisering\r\noch lokala beslut genomsyrar bostadsförvaltningen\r\noch alla former av bostadsbyggande. Inte minst\r\ngäller det hyresformen och allmännyttans bestånd.</pre><pre>Tvärtemot de grundprinciper som jag här har\r\nredogjort för vill de borgerliga partierna helt eller\r\nåtminstone delvis avveckla stödet till underhåll i\r\nfråga om hyreshusen. Man går till mycket skarpt\r\nangrepp mot den nya bostadsfinansieringsform som\r\nriksdagen har fattat beslut om och som hela\r\nmarknaden nu håller på att anpassa sig till. Den här\r\nnya bostadsfinansieringsformen innebär faktiskt att\r\ndet blir möjligt även i fortsättningen att bygga nya\r\nbostäder, att hålla ingångskostnaderna,\r\ningångshyrorna, i nyproduktionen på en nivå som\r\ninte är helt orimlig. Genom räntelånesystemet kan\r\nvi åstadkomma en faktisk sänkning av\r\nhyresnivåerna i nyproduktion. Sedan sprids\r\nkostnaderna över tiden, dvs. över husets livslängd,\r\npå ett annat sätt än som nu är fallet. Det är\r\negentligen ganska logiskt att göra så. Ett hus har ju\r\nen ganska lång livslängd.</pre><pre>Enligt min och övriga vänsterpartiers mening är det\r\nmycket riktigare att på det viset betala av huset\r\nunder en längre period. Då blir det mindre\r\nskillnader i fråga om kostnaderna för nya resp.\r\näldre hus. Därmed försvåras, eller kanske t.o.m.\r\nomöjliggörs, stora klipp genom försäljning av hus\r\nsom innehafts under några år. Vi menar att detta\r\nfaktiskt mycket listiga räntelånesystem gör det\r\nmöjligt att i fortsättningen hamna på en rimlig\r\nhyresnivå. Dessutom består möjligheten till fortsatt\r\nbostadsproduktion.</pre><pre>Jag skall avsluta med att rikta kritik mot ett av\r\nförslagen på bostadsområdet i\r\nbudgetpropositionen. Det är det som förmodligen\r\nframtvingats av finansdepartementet.\r\nSocialdemokraterna lägger nu fram ett förslag om\r\natt ta bort förvärvsstödet till de fattigaste\r\nbarnfamiljerna, alltså de barnfamiljer som är\r\nberättigade till bostadsbidrag och som hittills har\r\nhaft möjlighet att få bidrag för att kunna skaffa sig\r\nett eget hem. Detta vill man nu kasta ut för att få en\r\nökning i statskassan med 280 milj.kr. Det är faktiskt\r\nmindre än en spottstyver i förhållande till den\r\nminskade belastning som man räknar med att\r\nåstadkomma genom räntelånesystemet.</pre><pre>Det märks i bostadsutskottets utlåtande att\r\nmajoriteten inte gör det här med gott mod eller\r\nsärskilt villigt. Man säger att skrotandet av\r\nförvärvsstödet skall vara tillfälligt och att man skall\r\nåterkomma när vi får en bättre ekonomi i landet. Vi\r\nkan alltid hoppas, men det verkar också dåligt att\r\ngöra en sådan försämring då ingen vet om man\r\nkommer att anse sig att ha råd att återkomma. Det\r\nhandlar om en så uppenbar social insats med en\r\nriktig fördelningspolitisk profil.</pre><pre>Med detta yrkar jag bifall till reservationerna 4, 6,\r\n26, 30, 65 och 67. I övrigt vill jag bara nämna att\r\nalla reservationer där vänsterpartiet är med stödjer\r\nvi naturligtvis.</pre><pre>Anf. 98 CLAES ROXBERGH (mp):</pre><pre>Herr talman! Boendet är en av våra mest\r\nresursslukande konsumtioner. Det här med\r\nekobyar är fantastiskt bra -- en utveckling som har\r\nstartat och en pionjärsatsning som har gjorts. Men\r\nibland -- det tycker jag frammanas litet i utskottets\r\nskrivning -- verkar det precis som att ekobyarna\r\nskulle vara lösningen. Det är självklart att ekobyar\r\ninte är lösningen på våra problem. För att vi skall\r\nha ett boende som är mycket mera i harmoni med\r\nnaturen krävs att vi tar itu med det bostadsbestånd\r\nsom redan finns. Det krävs också att vi bygger våra\r\nnya bostäder på ett ekologiskt riktigt sätt. Så sker\r\ninte i dag. Det ekologiskt riktiga byggandet är rena\r\nundantag, rena experiment. Vi måste se till att vi\r\nfår en situation där för det första all ny byggnation\r\när ekologiskt riktig, för det andra vi när vi bygger\r\nom och renoverar befintlig bebyggelse samtidigt\r\nändrar, där så går att göra, till ekologiskt riktigare\r\nboende. Jag är medveten om att den gamla\r\nbebyggelsen inte kan förändras på ett sådant sätt att\r\nden blir jämställd med nybyggnation. Men i dag\r\nsker praktiskt taget ingenting. Det finns ett antal\r\npionjärer, men annars byggs 95 % av alla nya hus,\r\nskulle jag vilja påstå, som de alltid har byggts. Enda\r\nundantaget är att vi har mer isolering i husen. Det\r\när egentligen det enda framsteg som vi har gjort\r\nunder de senaste 10--15 åren. Och det är inte nog.\r\nDet krävs mycket mycket mer än så. Vi måste ta itu\r\nmed avloppssystemen och avfallen. Vi måste över\r\nhuvud taget se till att hela processen blir cirkulär i\r\nstället för linjär, dvs. att vi lever i harmoni med\r\nnaturen på ett helt annat sätt än tidigare. Då frågar\r\nde flesta: Är detta möjligt i den befintliga\r\nbebyggelsen? Jag skulle vilja säga att det går att\r\ngöra väldigt mycket i den befintliga bebyggelsen om\r\nman gör det i samband med ombyggnation. Då kan\r\nman fråga sig: Vad krävs för att vi skall komma\r\ndithän? Jo, det krävs framför allt att det tas initiativ\r\noch att vi får defenitioner för vad ett ekologiskt\r\nriktigt byggande är och vad vi skall sträva efter. Det\r\nkrävs insatser från statens och boverkets sida, råd\r\noch direktiv till byggnadsnämnderna så att de kan\r\ntillämpa principerna och ställa de vettiga och riktiga\r\nkraven.</pre><pre>Jag tycker inte att utskottet här tar det ansvar som\r\nman borde ha tagit. Det krävs alltså kraftag för att\r\nvi skall komma någon vart. Det är inte meningen\r\natt vi skall ha ett ekologiskt byggande i det här\r\nlandet först år 2010. Egentligen borde alla nya hus\r\nsom byggs i dag byggas på ett ekologiskt riktigt sätt.\r\nDet borde vara ett minimikrav.</pre><pre>Den befintliga bebyggelsen är ett problem. Men om\r\n10, 15, 20 år har man renoverat de flesta hus. Jag\r\nskall ge ett konkret exempel. Det finns i det här\r\nlandet från tiden före miljonprogrammets dagar en\r\nmängd hus som ändå skall byggas om. I Göteborg\r\nhar det gjorts ett pionjärprojekt, där man har byggt\r\nom ett av dessa lamellhus och utrustat det med\r\nsolfångare. Man värmer alltså inte huset med\r\nsolfångare, däremot sparar man energi med hjälp\r\nav solfångare. Den uppvärmda luften går sedan\r\nfrån solfångaren in i spalten mellan teglet och\r\nbyggnadskroppen, som är ytterligare isolerad\r\nutvändigt. Detta är bara en åtgärd. Det har visat sig\r\natt det innebär energibesparingar. Det kostar\r\nungefär 30 öre/kWh, alltså mindre än\r\nmarginalkostnaden för att producera ny el.</pre><pre>Detta om ekologiskt byggande. Sedan till\r\nbostadsfinanseringen.</pre><pre>Den här debatten har hittills kommit att i väldigt\r\nhög grad handla om bostadsfinanseringen. Bertil\r\nDanielsson säger en sanning när han säger så här:\r\n''Vi moderater vill ta bort subventionerna. Vi vill\r\nsänka skatten.'' Javisst, det är hedervärt. Men det\r\ngår inte att samtidigt säga att man skall ha lånen och\r\nräntesubventionerna upptill dagens nivå. Det går\r\ninte att sitta på två stolar samtidigt. Man får\r\nbestämma sig för om räntesubventionerna skall\r\nfinnas kvar eller om de inte skall finnas kvar. Om\r\nmoderaterna vill ha kvar nuvarande system med 50\r\nmiljarder i planmässiga subventioner till\r\nbostadssektorn, bl.a. till bostadslånen, då kan det\r\ngå att behålla nuvarande lånesystem. Om man ta\r\nbort subventionerna går naturligtvis räntan upp,\r\noch räntesubventionerna försvinner. Dår får vi ett\r\nmycket ofördelaktigare lånesystem -- tala om\r\nkatastrof för husägarna!</pre><pre>Vidare vill jag fråga folkpartiet och centern: Anser\r\nni i folkpartiet och centern att vi fortfarande skall\r\nbetala 50 miljarder i subventioner till\r\nbostadssektorn, eftersom ni vill ha kvar det gamla\r\nsystemet? Det är vad vi betalar i dag. Det här är ett\r\nproblem, och det måste vara ett problem för alla\r\npartier att så stora subventioner går till\r\nbostadssektorn. Räntelånesystemet var ett sätt att\r\nminska subventionerna på. Om ni nu avskaffar\r\nräntelånesystemet, kommer ni att ha kvar 50\r\nmiljarder i subventioner eller kommer ni att dra ner\r\nsubventionerna och därigenom minska\r\nräntebidragen? Då gör ni det faktiskt\r\nofördelaktigare för villaägarna. Det skulle jag\r\nväldigt gärna ha svar på. För när man lyssnar på\r\ndebatten får man intrycket att moderaterna,\r\ncentern och folkpartiet alla vill både äta upp kakan\r\noch ha den kvar samtidigt, minska subventionerna\r\noch ha räntebidragen kvar på samma nivå som i\r\ndag. Men här måste man ju välja.</pre><pre>Jag avslutar med att yrka bifall till reservationerna\r\n7 och 67 som handlar om förvärvslån till\r\nbarnfamiljer. Miljöpartiet står givetvis bakom\r\nsamtliga reservationer som vi har undertecknat.</pre><pre></pre><pre>Anf. 99 ERLING BAGER (fp) replik:</pre><pre>Herr talman! Jag vill kommentera litet Claes\r\nRoxberghs anförande. Vi har från folkpartiet under\r\nmånga år varit tydliga i vår syn på\r\nbostadssubventioner. Vi har sagt att vi måste föra\r\nen politik för att minska dem. Vi har också i det\r\nbetänkande som nu föreligger i en reservation,\r\nreservation 50, dragit upp riktlinjerna för hur vi\r\nmåste arbeta för att minska bostadssubventionerna\r\nenligt de bostadsfinansieringssystem som vi har haft\r\nhittills. Där framgår att vi exempelvis när det gäller\r\nunderhåll inte vill som miljöpartiet, vänsterpartiet\r\noch socialdemokraterna, att man nu skall få\r\nräntebidrag även till att byta tapeter och måla som\r\nsin lägenhet. Vi föreslår i stället skattefria\r\nreparationsfonder. De som i dag får\r\nräntebostadslån föreslår vi i princip skall få ha dem\r\nkvar enligt dagens system men säger att man skall\r\narbeta för en snabbare upptrappning av de\r\ngaranterade räntorna för att på så sätt minska\r\nbostadssubventionerna.</pre><pre>När det gäller nyproduktion och de nya lånen vill vi\r\nminska subventionerna och därigenom\r\nräntebidragen kraftigt. Vi för vår del tycker att man\r\nfår införa någon typ av fördelning över tiden, men\r\nni kan aldrig få folkpartiet att ställa upp på ett\r\nsådant förslag som nu föreligger, där man skapar\r\nskuldfällor för enskilda människorna som kan göra\r\natt folk blir olyckliga för livet för de bostäder som\r\nde skaffat. För det är vad det system som ni vill\r\nsätta i sjön kommer att innebära. Det säger vi\r\ndefinitivt nej till.</pre><pre>Slutligen vill jag till Claes Roxbergh säga att det\r\nhan sade om ekologiskt byggande var mycket\r\nlovvärt. Det är bra att man försöker få fram den\r\ntypen av experimentbyggande och därigenom\r\nskapar möjligheter att minska\r\nenergiförbrukningen. Men jag tycker i så fall att ni\r\ni miljöpartiet borde ha yrkat på att mycket av de\r\nregleringar som finns i dagens byggande borde\r\navvecklas -- exempelvis markvillkoret, där\r\nkommunerna har ett mycket kraftigt\r\nstyrinstrument. De regleringar som finns i dag\r\nstoppar nämligen mycket av den typ av ekologiskt\r\nbyggande som miljöpartiet vill ha. Vi behöver en\r\navreglering för att stimulera experimentbyggande\r\noch ekologiskt byggande. Jag tycker att\r\nmiljöpartiet skall hjälpa till att avreglera.</pre><pre>Anf. 100 AGNE HANSSON (c) replik:</pre><pre>Herr talman! Claes Roxbergh ställde en fråga till\r\ncenterpartiet om vi kan tänka oss att behålla en\r\nräntesubventionsnivå på 50 miljarder, eftersom vi\r\ninte har gått med på förslaget om räntelån. Först\r\nvill jag säga att ingen vet vad räntelånesystemet\r\nkommer att kosta i framtiden. Här har man börjat\r\nbygga upp ett system och sedan under hand\r\nupptäckt att man måste fylla ut det med garantier\r\nav olika slag från statens sida. Det kommer att leda\r\ntill enormt stora kostnader för samhället i\r\nframtiden. Men det är inget antingen eller när det\r\ngäller subventionerna. Vi i centern menar att man\r\nmåste gå en medelväg. Vi är i dag inte beredda att\r\nlyfta bort alla subventioner från villaägare och\r\nandra, som görs i form av räntebidragen, och lägga\r\nkostnaderna på de boende, vilket miljöpartiet\r\nställer sig bakom när det gäller räntelånesystemet.</pre><pre>Vi måste emellertid prioritera räntebidragen och\r\ngarantera att alla kan bo med baskvalitet, och vi\r\nmåste försöka undvika att subventionera dyra och\r\nexklusiva lösningar. Det är den linjen som centern\r\nvill gå. Det är en väl genomtänkt och balanserad\r\nsubventionslinje som centern väljer i förhållande\r\ntill vad miljöpartiet har tänkt sig. Miljöpartiet vill\r\nlyfta över kostnaderna på ett sådant sätt att de\r\ndirekta kostnaderna ökar. Dessa kostnader skall\r\nvisserligen fördelas över tiden på de boende. Men\r\ndet finns finansieringssystem som är bättre än det\r\nnuvarande och än räntelånesystemet, och det är ett\r\nsådant system centern har skisserat.</pre><pre>Anf. 101 BERTIL DANIELSSON (m)\r\nreplik:</pre><pre>Herr talman! Det framgår ganska klart att\r\nmiljöpartiets företrädare i afton inte har klart för\r\nsig vad de olika partierna står för när det gäller\r\nbostadspolitiken. Om den klarhet som jag tror nu\r\nkommer att bringas beträffande vår politik på ett\r\ntidigare stadium hade kommit miljöpartiet till del\r\nhade nog stödet för det omöjliga räntelånesystemet\r\nuteblivit från miljöpartiet.</pre><pre>Subventionerna är utformade på två sätt. För det\r\nförsta finns det generella subventioner i form av\r\nräntebidrag till byggande av bostäder. För det\r\nandra finns det direkta selektiva subventioner som\r\ngår till olika ändamål som växlar efter hand som\r\nregeringen finner för gott. De sistnämnda vill vi\r\nsaklöst avveckla.</pre><pre>De generella subventionerna till byggandet och\r\nfinansieringen av nya bostäder måste avvecklas\r\ngradvis och planerats. Det framgår mycket klart\r\nsåväl i våra motioner som i våra reservationer. Och\r\ndenna gradvisa minskning av dessa subventioner\r\nskall ske samtidigt som skatterna sänks. Det blir\r\nalltså aldrig tal om att ligga kvar på några 50\r\nmiljarder. Men om man skall ta bort denna typ av\r\nbidrag som marknaden och människor har vant sig\r\nvid, måste man göra det ganska långsiktigt men\r\nändå planerat och konsekvent. På det sättet klarar\r\nman detta. Det sker för vår del genom ett system\r\nsom vi kallar enhetslån, vilket finns beskrivet såväl\r\ni våra motioner som i den gemensamma borgerliga\r\nreservationen.</pre><pre>Anf. 102 CLAES ROXBERGH (mp) replik:</pre><pre>Herr talman! Jag vill till Erling Bager säga att vi\r\nfrån miljöpartiet vill ha bort många av de\r\nregleringar som i dag belastar byggandet. Jag är\r\ndäremot inte övertygad om att det är just\r\nmarkvillkoret som man skall ta bort. Men hela den\r\nhär branschen är helt överlastad med regleringar.\r\nDet håller jag fullständigt med om.</pre><pre>Från centerns sida sägs att räntelånesystemet blir\r\nför dyrt och att man inte vet vad det kostar. Men i\r\nnästa stund sägs att detta innebär att man lyfter bort\r\nalla kostnader. Det borde väl ändå vara så att\r\nräntelånesystemet under alla omständigheter, även\r\nom det är svårt att säga, kommer att bli billigare än\r\ndagens subventionssystem.</pre><pre>Vad jag emellertid inte fick besked om från någon\r\nav de andra partiernas företrädare var hur mycket\r\npengar partierna är beredda att anslå i form av\r\nsubventioner till boendet under 90-talet.</pre><pre>Vad menar t.ex. moderaterna med en minskning?\r\nSiktar ni på en minskning till hälften, dvs. 25\r\nmiljarder, eller till 10 miljarder? Och vilket\r\ntidsperspektiv talar vi om? Är det ett perspektiv på\r\ntio år, på fem år eller på två år? Detta måste ju\r\nhänga ihop med den skattesänkningstakt som ni vill\r\nha. Om man har mindre pengar att ge ut i form av\r\nstöd i räntebidrag, oavsett hur det fördelas, måste\r\ndet i rimlighetens namn innebära att det blir mindre\r\npengar för de boende, såvida man inte prioriterar\r\nvissa grupper väldigt mycket.</pre><pre>Det s.k. enhetslånet skall ju inte detaljstyras och\r\nregleras, vilket man kan tycka är lovvärt. Men det\r\nfinns ett problem i detta sammanhang, t.ex. att\r\nbostädernas storlek inte skall spela någon roll. Om\r\njag har förstått detta innebär det ju att\r\nsubventionen blir lika stor för den som bygger en\r\njättestor lyxbostad som för den som bygger en\r\nminimal villa. Detta måste vara ett problem. Ur\r\nenergisynpunkt vill vi ju stimulera byggande av\r\nmindre hus.</pre><pre>Anf. 103 ERLING BAGER (fp) replik:</pre><pre>Herr talman! Jag vill först säga att det är glädjande\r\natt Claes Roxbergh meddelar att miljöpartiet också\r\nvill ta bort regleringar som förhindrar mycket av\r\nden dynamik som man kan släppa fram i nytt\r\nboende. Men då vore det väl också på tiden att man\r\nfrån miljöpartiet i bostadsutskottet ställde sig\r\nbakom de reservationer som går ut på att man skall\r\navveckla många av de regleringar som hindrar. Jag\r\nförde tidigare en liknande debatt med Claes\r\nRoxberghs kollega Kjell Dahlström, och jag hade\r\nförväntat mig att miljöpartiet när detta betänkande\r\nskulle behandlas skulle hjälpa till i detta\r\nsammanhang. Men ni i miljöpartiet har inte i ord\r\noch handling i utskottet visat att ni vill vara med och\r\navreglera byggandet.</pre><pre>När det gäller de olika subventionerna för boendet\r\nkanske man får spalta upp det litet grand. Claes\r\nRoxbergh talade om 49, 48 och 50 miljarder.\r\nSubventionerna är ju uppdelade i tre delar. Den\r\nförsta berör villaägarnas avdragsrätt. Vi har via\r\nskatteöverenskommelsen fastställt att\r\navdragsrätten skall vara 30 %. Därigenom har\r\nsocialdemokraterna och folkpartiet varit med om\r\natt se till att nivån på den delen av subventionerna\r\nhar fastställts.</pre><pre>Den andra delen är bostadsbidragen. Och de\r\nförslag som nu föreligger i detta sammanmhang\r\ninnebär att inget parti tänker minska\r\nbostadsbidragen något nämnvärt, utan den delen\r\nav subventionerna kommer också att finnas kvar.</pre><pre>Den tredje delen är räntebidragen. I fråga om dessa\r\nhar vi i folkpartiet, som jag tidigare pekade på, lagt\r\nfram förslag om att de skall minskas för att\r\ndärigenom kunna minska subventionerna.</pre><pre>Men räntebidragen, Claes Roxbergh, utgör ca 22\r\nmiljarder av detta stora belopp. Och det är kanske\r\ndessa miljarder som vi nu skall diskutera.</pre><pre>Anf. 104 BERTIL DANIELSSON (m)\r\nreplik:</pre><pre>Herr talman! Jag ber på Claes Roxberghs vägnar\r\nkammarens ledamöter om ursäkt för att vi pressar\r\nderas tålamod genom att förklara enkla\r\nsammanhang som står klara för var och en men\r\nuppenbarligen inte för Claes Roxbergh. Vi har inte\r\nföreslagit något system som innebär att man får\r\nsubventioner till jättestora hus. Subventionerna\r\nutgår inte för hela beloppet. Läs motionen, Claes\r\nRoxbergh!</pre><pre>Det går inte att i förväg fastställa hur mycket som\r\nskall sparas, eftersom det är räntan som avgör hur\r\nstora kostnaderna blir. Det är också känt för\r\nledamöterna i övrigt. Om räntan blir hög, blir också\r\nstatens kostnader stora. Om marknadsräntan faller,\r\nblir kostnaderna avsevärt mycket lägre. Detta kan\r\nman inte i förväg veta. Vad vi har sagt är att\r\ninriktningen måste vara att gradvis och\r\nmålmedvetet komma bort från\r\nsubventionssystemen och samtidigt sänka\r\nskatterna.</pre><pre>Jag misstänker att Claes Roxberghs inlägg delvis\r\ngörs för att dölja det förhållandet att man i\r\nmiljöpartiet nu känner sig besvärad över att\r\nmedverka till att tusentals villaägare i Sverige\r\nkommer att hamna i skuldfällan framöver. Men jag\r\ntycker inte att man skall ägna sig åt att föra en sådan\r\ndebatt i Sveriges riksdag.</pre><pre>Anf. 105 CLAES ROXBERGH (mp) replik:</pre><pre>Herr talman! Den springande punkten som jag\r\nville komma fram till är att jag tror att alla partier\r\nhar behov av att minska bostadssubventionerna.\r\nAtt detta i debatten ofta framställs som att man kan\r\nminska subventionerna samtidigt som det inte\r\npåverkar de människor som bor i husen eller de\r\nmänniskor som bygger. Det är fullständigt\r\nsjälvklart att det gör det. Om man tar bort något så\r\nhänder det något. Jag har fått intrycket att det alltid\r\när moderaterna som vill gå hårdast fram.</pre><pre>Jag hade inte väntat mig ett besked i form av ett\r\nexakt antal miljarder på hur mycket man vill\r\nminska subventionerna. Jag är mycket väl\r\nmedveten om att ränteläget påverkar storleken på\r\nsubventionerna. Men vilken storleksordning är det\r\nfråga om? Är det hälften eller en fjärdedel av vad\r\nsom gäller nu? Och talar ni om ett års sikt, två års\r\nsikt eller fem års sikt, om ni hade möjlighet att\r\ngenomföra detta? Om det blir en moderatledd\r\nregering efter höstens val vore det mycket\r\nintressant att få veta om det blir ett nytt system eller\r\nett bibehållet gammalt system med minskade\r\nsubventioner. Vad kommer det i så fall att\r\ninnebära?</pre><pre>Anf. 106 MAGNUS PERSSON (s):</pre><pre>Herr talman! Det kan vara en fördel att kvällens\r\ntimme är sen. Jag hoppas att vi under den närmaste\r\ntimmen kan få en litet klarare analys av de olika\r\nståndpunkterna när det gäller bostadspolitiken.</pre><pre>I bostadsutskottets betänkande BoU12 behandlas\r\nbostadsförsörjningen. Riksdagen kommer senare i\r\nvår att behandla frågan om räntebidragen i ett\r\nsärskilt betänkande innan vi tar sommaruppehåll.</pre><pre>Utskottet gör ett par tillkännagivanden. För det\r\nförsta tycker vi att vinterbidragen bör vara kvar.\r\nFör det andra höjer vi ramen för kulturhistorisk\r\nbebyggelse med ytterligare 25 milj.kr. och\r\ntillmötesgår centern och folkpartiet i valda delar.\r\nFör det tredje förordar vi att riksdagen gör ett\r\ntillkännagivande till regeringen om behovet av\r\nytterligare utredningsinsatser rörande de\r\nekologiska frågorna. För det fjärde godtar vi\r\nregeringens förslag om att förvärvslånen,\r\nförhoppningsvis tillfälligt, avskaffas med hänsyn till\r\ndet ekonomiska läget.</pre><pre>I övrigt godkänns regeringens förslag.\r\nOppositionen är splittrad i sina många krav, och\r\ninte mindre än 92 reservationer och 4 särskilda\r\nyttranden finns fogade till utskottsbetänkandet.</pre><pre>Herr talman! Jag skall kommentera vissa av\r\nreservationerna och närmare redogöra för\r\nmajoritetens ställningstaganden i vissa principiellt\r\nviktiga ideologiska frågor.</pre><pre>I reservationerna 1, 2, 3 och 4 behandlas\r\nutformningen av den framtida bostadspolitiken.\r\nOppositionen med sina skilda särintressen bevakar\r\ni sedvanlig ordning sina traditionella revir.</pre><pre>Jag noterar att moderaterna står längst ut på\r\nhögerkanten. Skallet mot byråkratin och\r\navskaffandet av regleringarna är honnörsord för\r\nBertil Danielsson och övriga moderater.</pre><pre>Folkpartiet ligger inte särskilt långt ifrån de\r\nkonservativa tongångarna. Talet om frihet är invävt\r\ni delvis andra formuleringar, om än man i slutänden\r\nhamnar på samma ståndpunkt.</pre><pre>Centern är faktiskt mer nyanserad och dämpad i sin\r\nkritik med en något lägre svansföring när det gäller\r\nkrav på förändringar inom bostadspolitikens\r\nområde. Vänstern har en helt annan utgångspunkt\r\nför sitt förda resonemang.</pre><pre>Miljöpartiet markerar med ett par reservationer sin\r\ngröna profil om bl.a. behovet av ytterligare\r\nsatsningar på de ekologiska frågorna.</pre><pre>Medelst vissa skrivningar i utskottet har vi i vissa\r\ndelar tillmötesgått motionskrav om än vi i\r\nslutskedet utifrån skilda utgångspunkter avstyrker\r\nde allra flesta motionsyrkandena.</pre><pre>Herr talman! Jag konstaterar att i valet och\r\nvalrörelsen ställs väljarna inför tre skilda borgerliga\r\nalternativ. Vilken bostadspolitik tänker ni\r\npresentera för väljarna i årets valrörelse? Ni\r\ngömmer er bakom en gemensam reservation som\r\nsyftar till att avskaffa den förändrade\r\nlånefinansieringen om ni kommer till makten. Vad\r\nsom sker efter valet blir föremål för interna\r\nförhandlingar mellan partierna och är och förblir\r\nför väljarna en förborgad hemlighet dold i dunkel.\r\nJag skall återkomma till dessa frågor.</pre><pre>När det sedan gäller ytterligare krav i dessa\r\nreservationer åligger det andra att avgöra dessa\r\nfrågor. Riksdagen beslutar om vissa ramar för att\r\nkunna ge kommunerna förutsättningar att klara\r\nhyggliga bostäder. Genomförandet av\r\nbostadspolitiken är och förblir en fråga för\r\nkommuner och berörda bostadsföretag. Denna\r\nklara gränsdragning vill vi även fortsättningsvis ha\r\nkvar. Från de borgerligas sida handlar det i stort sett\r\nom att staten skall avhända sig ansvaret för allt och\r\nalla inom bostadssektorn. I andra reservationer vill\r\nman gå längre och komma med pekpinnar till\r\nkommunerna i den andra riktningen.\r\nUtskottsmajoriteten är inte beredd att följa någon\r\nav dessa pekpinnar.</pre><pre>Den bostadssociala inriktningen ligger alljämt fast.\r\nVi inom riksdagsmajoriteten är naturligtvis\r\nmedvetna om att det stundom krävs vissa\r\njusteringar för att man skall kunna tillgodose\r\nönskemål om krav på förändringar och\r\nomdisponering av resurser och insatser på alla\r\nsamhällsområden, inkl. bostadssektorn.</pre><pre>Det av riksdagen nyligen fattade beslutet om en ny\r\nbostadsfinansiering får ses som ett led i vår\r\nbostadspolitiska strategi för att långsiktigt trygga\r\nbostadsförsörjningen för landets invånare.</pre><pre>Jag avser att återkomma till\r\nbostadsfinansieringarna när jag närmare\r\nkommenterar den borgerliga trepartireservationen\r\nnr 50.</pre><pre>Sammanfattningsvis avslår utskottsmajoriteten de\r\nåterkommande krav som återfinns i\r\nreservationerna nr 1--4 och som behandlar\r\nutformningen av den framtida bostadspolitiken.\r\nVad vill oppositionen? Ett av kraven är att staten\r\nskall ompröva och lämna över styrmedlen till de fria\r\nmarknadskrafterna, vilket vi har svårt att smälta.\r\nEtt sådant ingrepp skulle få långtgående\r\nkonsekvenser och skulle inte alls gynna den\r\nenskilde hyresgästen, bostadsrättsinnehavaren\r\neller den som bor i eget hus.</pre><pre>Jag har följande fråga till Bertil Danielsson: Hur\r\ntänker moderaterna finansiera de miljarder som\r\nfastighetsskatten trots allt drar in till statskassan?\r\nNi skriver i er reservation att fastighetsskatten\r\nstegvis skall avskaffas. På vilket sätt skall man\r\nplötsligt trolla fram de miljarder som kommer att\r\nfattas?</pre><pre>Jag yrkar avslag på reservationerna nr 1, 2, 3 och 4.</pre><pre>Reservationerna nr 5, 6 och 7 berör ekologin. Här\r\nskriver utskottet att boverket har tre steg när man\r\nskall utveckla och föra ut frågorna kring ekologi,\r\nbyggande och planering. För det första skall man i\r\nhögre grad använda bygg- och lånereglerna. För det\r\nandra skall man till sommaren eller hösten 1991\r\nkomma med ekologiskt bärkraftig\r\nbebyggelseutveckling genom ett ökat\r\nkunskapsunderlag till kommunerna. För det tredje\r\ngäller det utvecklingen av den fysiska\r\nriksplaneringen där miljövården skall få större\r\nbetydelse och de ekologiska frågorna skall slå\r\nigenom mera. Det är svaret till vår vän\r\nmiljöpartisten.</pre><pre>De s.k. ekobyarna är dyra. Det gäller både Solbyn\r\ni Lund och ekobyn Tuggelite i min egen\r\nhemkommun Karlstad. De har dock varit\r\nbanbrytande. Jag tror att vi skall fortsätta på den\r\nvägen även när det gäller ekobyarna. Inom\r\nglesbygdsdelegationen finns för resten ganska\r\nintressanta förslag som regeringen nu funderar över\r\noch kommer att återkomma till. Frågan bereds i\r\nregeringskansliet. Dessutom gör vi här ett\r\ntillkännagivande om att ytterligare\r\nutredningsinsatser och åtgärder bör göras från\r\nregeringens sida för att öka intresset för de\r\nekologiska frågorna. Jag yrkar därmed avslag på\r\nreservationerna nr 6 och 7.</pre><pre>Reservation nr 8 är en typisk okynnesreservation,\r\nsom de borgerliga enats om och tror sig få politiskt\r\nstoff av för en fortsatt debatt om\r\nålderdomshemmen. Vad skriver de? Jo, de skriver\r\nom statsbidragen -- som har utformats på ett\r\ngeneröst sätt som faktiskt gynnar\r\nålderdomshemmen -- på ett fördunklat sätt och\r\nsäger att riksdagsbesluten inte når ut till\r\nkommunerna. Det här är en anklagelse mot\r\nkommunerna och mot kommunalpolitiker och\r\ntjänstemän för att de inte kan ta till vara de\r\nintentioner som boverket och socialstyrelsen har\r\ngått ut med. Från regeringskansliets sida har man\r\npå ett föredömligt sätt gått ut till kommunerna och\r\ntalat om vad som finns. Vad vill ni med er\r\nfördunklade skrivning? Det vore intressant att få\r\nhöra litet om det. Man skriver att det bör uppdras\r\nåt regeringen att tillse att en korrekt\r\ninformationsgivning sker från statsmaktens och\r\nberörda myndigheters sida till kommuner och\r\nallmänhet om innehållet i av riksdagen fattade\r\nbeslut gällande låneregler för ålderdomshem. Det\r\nskulle vara mycket intressant att få höra vad\r\nfolkpartister, moderater och centerpartister har att\r\nsäga i denna fråga.</pre><pre>När det gäller folkpartiets reservation om\r\näldreboendet har majoriteten i grunden samma\r\ninställning som folkpartiet, och därmed är denna\r\ntillgodosett.</pre><pre>Vi vill inte vara med på Knut Billings recept om\r\nförnyelsebidragen. Vi tycker att man först bör\r\navvakta storstadsutredningens förslag. Det finns\r\nredan en beställning till regeringen, och vi avvaktar\r\ndetta.</pre><pre>Reservationerna nr 14 och 15 gäller\r\nansvarsfördelningen mellan stat och kommun. Det\r\nhar jag redan kommenterat, och det finns också\r\nklart beskrivet.</pre><pre>Att stimulera boendet på landsbygden är en\r\nangelägen fråga. Boendeservicedelegationen har\r\ntill regeringen överlämnat en promemoria, som den\r\nåterkommer med, med en rad konkreta krav. Även\r\nberedning av detta ärende pågår inom\r\nregeringskansliet. Vi yrkar därför avslag på\r\nreservationen.</pre><pre>Neutralitetsbegreppet har blivit tillgodosett i vårt\r\nnya finansieringssystem, så det är inget att fråga\r\nom.</pre><pre>När det gäller moderaternas och folkpartisternas\r\ndrömmar -- de liberala och konservativa\r\ndrömmarna -- om att kunna utförsälja och realisera\r\nallmännyttan säger vi nej. Vi har ingen som helst\r\nförståelse för deras locktoner. Vi yrkar därför\r\navslag på reservationerna.</pre><pre>Vänstern kräver generella förbud mot omvandling\r\nav hyresrätt till bostadsrätt. Moderaterna har ett\r\nannat utgångsläge. Vi anser att kommunerna själva\r\nskall sköta detta. Det här skall riksdagen inte säga\r\nnågonting om.</pre><pre>Folkpartister och moderater vill att man skall\r\navskaffa SBAB. Man vill ta bort det statliga\r\nfinansieringsbolaget av ideologiska skäl. Lyssna på\r\nfolkpartisten och ordföranden Ingemar Eliasson\r\nsom är stolt över SBAB och tycker att det gör ett\r\nbra jobb. Varför vill ni avskaffa SBAB? Springer ni\r\nmöjligen Lars Wohlins ärenden, som ser att den\r\nlilla myggan SBAB är effektiv och kan bli ett hot\r\nmot de stora finansbolagen och kreditinstituten?</pre><pre>Herr talman! Så över till de borgerligas flaggskepp,\r\nreservation nr 50. Centern, folkpartiet och\r\nmoderaterna kräver i en gemensam reservation ett\r\nupphävande av beslutet om ett nytt\r\nbostadsfinansieringssystem.</pre><pre>Bakgrunden till förslaget är väl känt. Det höga\r\nkostnadsläget, inflationen, ränteläget och behovet\r\nav nödvändiga besparingar ligger bakom\r\nförändringsförslaget. Den automatiska\r\nkostnadsutvecklingen av subventionerna på\r\nbostadsmarknaden måste dämpas och begränsas.\r\nDetta var några av de mest bärande skälen för att\r\nlägga fram ett nytt förslag till bostadsfinansiering.\r\nKravet från oppositionens sida att vi effektivt skulle\r\nanvända våra samlade resurser finns och fanns\r\nbakom regeringens förslag.</pre><pre>Tidigare krav från oppositionens sida förbyttes i\r\nkallhamrad taktik och politiskt lurpassande. När\r\nregeringen framlagt ett förslag som ingår som en av\r\nmånga åtgärder för att komma till rätta med landets\r\nekonomi, vänder de borgerliga förslaget ryggen.\r\nVad innebär förslaget? Förslaget främjar framför\r\nallt konkurrensen på kreditmarknaden, stimulerar\r\nsparandet, ger ökad räntekänslighet hos låntagarna\r\noch sist men inte minst en minskad automation i\r\nstatens utgiftsåtaganden.</pre><pre>Dagens Nyheter hade en intressant artikel\r\nhäromdagen. Rubriken löd Räntelån gör boendet\r\nbilligare. Nettokostnaden sjönk med 2 410 kr. i\r\nmånaden beräknad på en viss räntesats och\r\ninflation. Nu kräver de borgerliga ändå att beslutet\r\nskall rivas upp och att regeringen skall återkomma\r\nmed ett nytt förslag.</pre><pre>Dessa och ytterligare några vallöften gav\r\nfolkpartiet liberalernas vice ordförande Birgit\r\nFriggebo när hon talade på Fastighetsdagen i\r\nStockholm så sent som i går. Hon lovade också att\r\nallmännyttans skattefördelar skall försvinna, att\r\nskattefri avsättning till reparationsfonder skall\r\ninföras, att bostadsanvisningslagen skall avskaffas,\r\natt fastighets- och reavinstskatterna skall ses över\r\noch att hyresregleringarna skall avskaffas. Hon\r\nsade -- detta är viktigt -- att om hyresregleringen\r\navskaffas stiger hyrorna. Birgit Friggebo ville inte\r\nange någon tidtabell för avregleringen eftersom\r\nhyresgästföreningarna och de andra då bara börjar\r\nräkna ut vad det kostar.</pre><pre>Bruksvärdesystemet skall bli föremål för översyn,\r\nsäger moderaterna. Är det lägesfaktorn ni vill\r\nändra? Vilken är er ståndpunkt? Jag hörde när\r\nmoderatledaren Carl Bildt blev intervjuad i Ekot i\r\nradio häromdagen. På en direkt fråga av reportern\r\nom en marknadsanpassning av hyrorna borde ske\r\nsvarade Carl Bildt: ''På lång sikt måste vi göra\r\nåtskilligt åt hela bostadsfinansierings-,\r\nbostadssubventionerings- och\r\nhyressättningssystemet.'' Radioreportern frågade\r\nvidare: ''Hur lång är lång sikt?'' Carl Bildt svarade\r\nföljande: ''Det vet jag faktiskt inte, för att det vi har\r\nsagt på den här punkten är att jag börjar någonstans\r\natt se och då får man till att börja med se var man\r\nska börja, när man ska börja. Sedan får man se vad\r\nsom händer där och sedan får man gå vidare utifrån\r\ndet.'' Goddag yxskaft är svaret.</pre><pre>På samma fråga svarade Bengt Westerberg att man\r\nbör marknadsanpassa hyrorna mycket mer än vad\r\nman gör för närvarande, medan centerledaren\r\navvisar marknadshyror inom överskådlig tid.</pre><pre>Herr talman! Moderaterna och folkpartisterna har\r\nmed andra ord en diametralt motsatt uppfattning i\r\nförhållande till den uppfattning Olof Johansson och\r\nAgne Hansson har. Var står ni i dessa frågor? Agne\r\nHansson har av vissa skribenter utnämnts till\r\nbostadsminister i en kommande borgerlig ministär.\r\nVad sker om olyckan nu skulle vara framme och ni\r\nfår en majoritet av väljarna bakom er? Vilken\r\nbostadspolitik kommer ni att föra? Hur lätt väger\r\nAgne Hansson och Olof Johansson i vågskålen i\r\nförhållande till Bengt Westerberg, Birgit Friggebo\r\noch Carl Bildt? Vem skall väljarna tro på? Jag tror\r\natt väljarna får köpa grisen i säcken. Finns det inte\r\nen uppenbar risk att frågan återigen dras i långbänk\r\noch att de boende kommer i kläm? Enligt vår\r\nuppfattning: Svar ja.</pre><pre>Jag skall kommentera ytterligare en reservation där\r\nmoderaterna säger att man ensamma och allena vill\r\navskaffa bostadsbidragen till hushåll utan barn.\r\nVilket råd ger Bertil Danielsson till alla dessa\r\nlågavlönade ungdomar och många\r\ndeltidsarbetande som dagligen brottas med sina\r\nbostadskostnader? De skall ju också leva, ha jobb\r\noch tak över huvudet. Med er modell skulle de\r\nformligen kastas ut på vedbacken bakom\r\nladugården. Detta är ett för oss helt obegripligt\r\nresonemang. Vilket besked ger moderaterna till\r\ndessa grupper, dvs. hushåll utan barn?</pre><pre>Slutligen till investeringsbidraget. Det ingår som en\r\ndel i skatteuppgörelsen, och skälen till avslag till\r\nreservationerna är därför givna.</pre><pre>Herr talman! Jag skall något kommentera det som\r\nsagts från talarstolen. De borgerliga svartmålar och\r\ntalar om skuldfällan. Agne Hansson anklagar oss\r\nsocialdemokrater för att svika de sociala målen.\r\nBertil Danielsson placerar oss i vänsterburen och\r\nsäger att vi är sanna socialister.</pre><pre>Det har aldrig byggts så mycket bostäder i landet\r\nsom under det senaste året. Sedan säger Bertil\r\nDanielsson att moderaterna i sina förslag när det\r\ngäller boendet aldrig ens varit i närheten av de\r\nhöjningar som vi socialdemokrater föreslår. Men\r\ntala då om, Bertil Danielsson, att ni snabbt vill få\r\nbort varje form av subvention för hus byggda före\r\n1975. Det betyder en hyreshöjning på 400 kr. i\r\nmånaden. För den som bor i ett hus byggt 1985\r\nbetyder borttagandet av subventionerna en\r\nhyresstegring på 3 670 kr. i månaden. Så kan man\r\nfortsätta.</pre><pre>Herr talman! Det är när man börjar bryta ned dessa\r\nsiffror för det enskilda boendet som man börjar\r\nförstå att moderaternas krav är mycket\r\nlångtgående. Bertil Danielsson har totalt\r\nmissuppfattat situationen. Vårt förslag är inget hot\r\nmot ägandet, det kommer tvärtom stimulera\r\nägandet.</pre><pre>Folkpartiet yrar om Östeuropa och öststaterna.\r\nErling Bager säger att man i folkpartiet i viss mån är\r\nberedda att fördela över tiden. Vad är ''i viss mån'',\r\nosv.? För att stimulera den internationella\r\nkonkurrensen har regeringen lagt fram förslag, och\r\nnär det gäller material till byggmarknaden är\r\ngränserna numera öppna. Det finns exempelvis i\r\nVärmland många byggfirmor som kommer från\r\nNorge och som klarar konkurrensen mycket bra,\r\noch det ställer vi upp på.</pre><pre>Jan Strömdahl tog upp frågan om en viss\r\nnettoandel, dvs. att den procentuella andelen av en\r\nindustriarbetares inkomster som går till hyran bör\r\nligga inom vissa gränser osv., och han hänvisar till\r\nutlandet. Detta går inte att jämföra, eftersom vi i\r\ndet här landet har en betydligt högre\r\nförvärvsfrekvens. När båda makarna arbetar\r\nhamnar man någonstans nära de tal som nämndes i\r\ndenna del.</pre><pre>Sist till förvärvsstödet för barnfamiljerna. Vi\r\nhoppas självfallet att det skall komma igen så snart\r\nsom möjligt.</pre><pre>Till Claes Roxbergh vill jag säga att vi också hoppas\r\natt kommunerna så snart som möjligt tar itu med de\r\nekologiska frågorna. Jag sitter själv i\r\nmiljöskyddskommittén, och även där tar vi upp\r\ndessa frågor. Vi är en bit på väg, men det gäller att\r\nförankra dessa frågor bland de handläggare,\r\ntjänstemän och politiker som finns ute i\r\nkommunerna. Det tycker jag att vi skall försöka\r\ngöra gemensamt över partigränserna.</pre><pre>Herr talman! Jag yrkar än en gång bifall till\r\nutskottets hemställan i dess helhet och avslag på\r\nsamtliga reservationer som hör till betänkandet.</pre><pre>Jag hoppas verkligen att oppositionen och de\r\nborgerliga förklarar var de står i dessa frågor och\r\natt ni inte går från denna talarstol utan att klart ha\r\nredovisat ert förslag. Vilket förslag ska ni lägga\r\nfram efter valet hösten 1991?</pre><pre>Anf. 107 BERTIL DANIELSSON (m):</pre><pre>Herr talman! Jag ställde ett antal frågor till\r\nmajoritetens företrädare, dvs. Magnus Persson.\r\nHan har underlåtit att på något sätt ge ett svar på\r\nmina frågor om den socialdemokratiska\r\nbostadspolitikens misslyckande och ett svar på\r\nvarför hyrorna stiger så rekordartat, varför\r\nbyggnadskostnaderna har rusat i höjden, varför\r\nbostadsbristen har brett ut sig och varför\r\npensionärerna nu från den 1 januari inte har råd att\r\nbo i sina lägenheter. På detta har jag inte fått några\r\nsvar men däremot en kanonad av felaktiga\r\npåståenden och ett antal frågor.</pre><pre>Magnus Persson säger att de borgerliga partierna\r\ngömmer sig i en gemensam reservation. Det är\r\nkanske inte att betrakta som att vi gömmer oss när\r\nvi öppet redovisar våra ståndpunkter i offentliga\r\nhandlingar som kan läsas av envar i detta land. Det\r\när inte precis att gömma sig. Vi redovisar vad vi är\r\nense om, och det är inte så litet som vi är ense om.\r\nDet är en god grund att bygga vidare på.</pre><pre>Vi säger nej till räntelån. Vi vill ha ett annat\r\nförenklat system som vi kallar för enhetslån,\r\nreparationsfonder och markvillkor bort m.m.\r\nDessutom har vi en inriktning som i långa stycken\r\när likartad, även om formuleringarna kan vara\r\nnågot olika.</pre><pre>Magnus Persson gjorde sedan ett utomordentligt\r\nviktigt erkännande. Jag har visserligen misstänkt\r\natt villaägarna skall klara en hel del i det här landet,\r\nmen att man skulle gå så långt som Magnus Persson\r\nnu ger uttryck för trodde jag dock inte. Magnus\r\nPersson sade nämligen följande: Räntelånen har vi\r\ninfört för att få ordning på landets ekonomi -- vi\r\nskall få ordning på landets ekonomi genom\r\nräntelånesystemet. Visserligen är villaägarna och\r\nandra boende i detta land tåliga, men att de\r\nensamma skulle klara den socialdemokratiska\r\nkrisekonomin tror jag dock inte är möjligt.</pre><pre>Detta kan vara en förklaring till varför man slår till\r\nså ohämmat och hänsynslöst mot många boende i\r\ndetta land. Det är avslöjande och tyder inte på\r\nnågon särskild nyansrikedom när det gäller att\r\nordna ekonomin och förhållandena för de boende i\r\nSverige.</pre><pre>Vi moderater vill inte ta bort bruksvärdessystemet.\r\nVi vill förändra det och låta lägesfaktorn få ökad\r\nbetydelse, och besittningsskyddet skall vara kvar.\r\nVi vill heller inte slänga ut några människor på\r\nvedbacken bakom ladugården. Vårt samhälle är\r\nurbansierat, och antalet vedbackar och ladugårdar\r\när ganska begränsat. Jag tror inte att den bilden är\r\nsärskilt gångbar.</pre><pre>De hyreshöjningar vi föreslår är mycket måttliga.\r\nDe som socialdemokraterna nu i praktiken har\r\ngenomfört ligger långt högre än vad vi moderater\r\nnågonsin har föreslagit eller ens vågat tänka.</pre><pre>Anf. 108 AGNE HANSSON (c):</pre><pre>Herr talman! Magnus Persson började sitt\r\nanförande med att säga att han ville ha klarhet i\r\ndenna sena timma. Också jag hade väntat mig\r\nåtminstone något besked om hur man skall\r\nstimulera sparandet genom att införa räntelån. Hur\r\nskall man lösa problemet med subventionerna\r\ngenom att införa räntelån där staten tvingas fylla\r\nupp med den ena garantin efter den andra för att\r\nrätta till snedvridningarna?</pre><pre>Det har ju inte givits ett enda lugnande besked till\r\nalla de villaägare som kan förlora kontantinsatsen i\r\nen situation där de kanske tvingas sälja ett hus och\r\nvärdet inte uppgår till vad skulden är. Det har inte\r\ngivits något svar på dessa frågor. Det är därför inte\r\nkonstigt att människor står frågande inför\r\nframtiden.</pre><pre>När det gäller den DN-artikel där man påstod att\r\ndet skulle bli en lägre kostnad i början kom en\r\ndementi dagen efter att det tyvärr var en felräkning,\r\nMagnus Persson. Det finns i stort sett ingen skillnad\r\nmellan de ingångsvärden som finns i dag och\r\ningångsvärdena i det nya systemet, skillnaden är\r\nmindre än 300 kr. Däremot skjuter man\r\nkostnaderna framför sig.</pre><pre>För det första har vi i reservation 50 gett klara\r\nbesked om att alla som har räntebidrag i nuvarande\r\nsystem kommer att få behålla dem. För det andra\r\nkommer ett nytt system principiellt att vara inriktat\r\npå räntebidrag och enhetslån eller\r\nenhetssubvention, en omfördelning av kostnader\r\növer tiden och en stimulering av det enskilda\r\nhushållssparandet. För det tredje, Magnus Persson,\r\ndriver centern självfallet en egen politik. Om det\r\ninte funnits några skillnader mellan partierna skulle\r\ndet inte behöva finnas tre partier, och det är\r\nskillnaderna som vi går till val på. Det är inte så att\r\nsocialdemokraterna i denna riksdag kan sitta och\r\ndiktera en politik. Jag är övertygad om att\r\nräntelånesystemet inte hade sett ut som det nu gör\r\nom man inte varit tvungen att luta sig mot\r\nvänsterpartiet.</pre><pre>Magnus Persson säger att de sociala målen ligger\r\nfast, men hur går skattereformen och den hårda\r\nbeskattningen av boendet ihop med de sociala\r\nmålen i bostadspolitiken. Hur går de ihop?</pre><pre></pre><pre>Anf. 109 ERLING BAGER (fp):</pre><pre>Herr talman! Först några ord beträffande det som\r\nhar stått i DN och om vad Birgit Friggebo har sagt.\r\nVad Magnus Persson åberopar är felaktigt. Det\r\nkommer en dementi i morgon. Uppgiften om\r\nhyresgästföreningen är inte korrekt. Jag har papper\r\npå vad Birgit Friggebo har sagt, och Magnus\r\nPersson får gärna studera hennes tal.</pre><pre>Magnus Persson frågade om hyressättningen. Som\r\nframgår av en reservation i betänkandet vill\r\nfolkpartiet att man skall använda\r\nbruksvärdessystemet som har varit i gång sedan\r\n1974. Vi tycker att lägesfaktorn skall få ökad\r\nbetydelse, precis som standard och ålder, och vi vill\r\natt besittningsskyddet skall vara kvar. Vi tycker att\r\ndet här är viktigt. Det är inga dramatiska\r\nförändringar. Lagstiftningen skall användas såsom\r\nden var tänkt.</pre><pre>Magnus Persson frågade förut hur en borgerlig\r\nbostadspolitik skall se ut. Låt mig först erinra om\r\natt folkpartiet under många år pekat på att det är\r\nviktigt att minska bostadssubventionerna. Vi sade\r\ndet även under den förra valrörelsen och fick häftig\r\nkritik från socialdemokraterna som attackerade oss\r\nför att vi ville minska bostadssubventionerna.\r\nStatsminister Ingvar Carlsson sade att\r\nsocialdemokraterna inte ställer upp på några andra\r\nförändringar vad beträffar kostnader och hyror än\r\nvad de sedvanliga förhandlingarna medför.</pre><pre>Tre veckor efter förra valet halverade man\r\nräntesatsen på ROT-lånen och tvingade upp\r\nkostnaderna. Förslaget lär ha legat klart på\r\nfinansdepartementet under valrörelsen. Under\r\nåren som har gått efter valet har man höjt de\r\ngaranterade räntorna vid några tillfällen. Det ligger\r\nnu ett nytt förslag till riksdagen, där\r\nsocialdemokraterna vill höja de garanterade\r\nräntorna med 600 milj.kr. Folkpartiet kommer att\r\nstödja förslaget. Vi sade redan i valrörelsen att det\r\när viktigt att arbeta så här. Socialdemokraterna\r\nsade tvärtom. Ni för en politik i valrörelsen, en\r\nannan under valperioderna. Vad kommer ni som\r\nställer dessa krav på oss att föra för bostadspolitik i\r\nframtiden?</pre><pre>Magnus Persson ställer frågor om\r\nålderdomshemmen. Vi har varit överens i utskottet\r\nom att rädda ålderdomshemmen och om bygga nya.\r\nDet är bra. Vad vi från de borgerliga partierna\r\nkritiserar är att informationen, framför allt från\r\nboverket inte har fungerat bra. Man har fått dålig\r\ninformation. De tillämpningsformulär som\r\nboverket utformat har inte gett de besked som vi\r\ntycker är viktiga och som skall nå ut. Vi tycker att\r\ninformationen skall förbättras.</pre><pre>Vi tycker att SBAB inte behöver finnas i statlig\r\nregi.</pre><pre>Anf. 110 JAN STRÖMDAHL (v):</pre><pre>Herr talman! Först vill jag också kommentera DN-\r\nartikeln, där man kom fram till att\r\nräntelånesystemet skulle vara så fördelaktigt att det\r\nskulle bli drygt 2 000 kr. billigare att bo. Det skulle\r\nbli lika billigt att bo i en 2-miljonersvilla som i en\r\nnybyggd vanlig hyreslägenhet. Det kom en dementi\r\ni DN, och dessutom har boverket kontrollräknat\r\nuppgifterna. Boverket kom fram till att det blir\r\ndrygt 400 kr. billigare första året med\r\nräntelånesystemet och de förutsättningar som ges i\r\nexemplet.</pre><pre>Enligt de uppgifter som jag har när det gäller\r\nförändringar i hyresnivåerna i förhållande till\r\nnuvarande system borde hyreskostnaden i en\r\nnyproduktion, med tillämpning av\r\nräntelånesystemet, kunna sänkas i\r\nstorleksordningen 100 kr. per kvadratmeter och år.</pre><pre>Jag hade gärna velat höra Magnus Perssons försvar\r\nför att skrota förvärvsstödet till barnfamiljerna.\r\nDet kanske vi kan få i denna replikomgång.</pre><pre>Magnus Persson har uppenbarligen inte riktigt\r\nförstått vitsen med att försöka definiera en rimlig\r\nhyresnivå. Det har ingenting att göra med antalet\r\npersoner i hushållet. Definitionen pekar bara på\r\nvad som är en rimlig hyresnivå på en lägenhet med\r\ntvå rum och kök. Då finns det en relation mellan\r\nden lägenheten och mindre och större lägenheter.</pre><pre>Jag var på ett hyresgästmöte i Solna i går och fick\r\nfrågan av en förtvivlad hyresgäst: Skall man behöva\r\nskaffa sig två makar för att få råd med hyran i\r\nframtiden? Är det vad Magnus Persson ser som en\r\nlösning?</pre><pre>Anf. 111 MAGNUS PERSSON (s):</pre><pre>Herr talman! Av Bertil Danielsson fick jag inga\r\nbesked. Han säger att jag kommer med felaktiga\r\npåståenden. Vilka felaktiga påståenden har jag\r\ngjort här från talarstolen? De siffror jag har gett här\r\när korrekta och konkreta. De tre borgerliga\r\npartiernas förslag har en likartad inriktning, säger\r\nBertil Danielsson. Bockfoten finns någonstans\r\nunder kappan men man vill inte att den skall synas.</pre><pre>Räntelånesystemet är ett led i att få ordning på\r\nlandets ekonomi. Jag har inte sagt att det är\r\negnahemsägarna som skall svara för det, utan det\r\när hela bostadsfinansieringssystemet. Det här är en\r\nav åtgärderna för att klara av den framtida\r\nekonomin.</pre><pre>Till pensionärerna gör vi en retroaktiv utbetalning,\r\nså de kommer att få sin beskärda del inom kort.</pre><pre>Bertil Danielsson talar om mycket måttliga\r\nhyreshöjningar med moderaternas förslag. Som jag\r\nhar visat med siffror, blir höjningarna mycket\r\nmycket stora, långt ifrån måttliga.</pre><pre>Jag tycker att de borgerliga hela tiden svartmålar\r\noch säger att det är dåliga förslag vi kommer med.\r\nSå säger centern: Vi har en egen politik. I DN-\r\nartikeln sägs att vårt system i varje fall inte är sämre\r\nutan att det kommer bringa ned kostnaden både för\r\nden enskilde och för samhället, och det är därför vi\r\nhar lagt fram det.</pre><pre>När det gäller folkpartiet är frågan om Erling\r\nBagers ord väger tyngre eller om det är partiledaren\r\nman skall lyssna på den här gången. Bengt\r\nWesterberg har sagt att det i alla fall blir mycket\r\nmer marknadsanpassning än vad vi har för\r\nnärvarande. Är det lägesfaktorn man är ute efter?</pre><pre>Att information från boverket skulle vara dålig när\r\ndet gäller ålderdomshemmen kan inte vi ställa upp\r\npå. Jag tror att det här begriper både kommunernas\r\nhandläggare och andra.</pre><pre>Till Jan Strömdahl vill jag säga att jag inte har\r\nmissuppfattat procentsatsen. När man myntade\r\nuttrycket var det ofta en i familjen som jobbade,\r\noch då låg bostadskostnaden vid 20 %. Nu är den\r\nbetydligt högre, men det är oftast två\r\nförvärvsarbetande i familjen. Man får se till den\r\nsamlade inkomst som behövs för att klara boendet\r\noch uppehället. Det var detta jag menade i mitt\r\ninlägg.</pre><pre>Anf. 112 BERTIL DANIELSSON (m):</pre><pre>Herr talman! Först vill jag yrka bifall till\r\nreservation 66 också.</pre><pre>Magnus Persson påstår att jag inte gav några\r\nbesked när jag hade möjlighet att göra det. Ändå\r\nkommenterar Magnus Persson de besked jag\r\nuppenbarligen gav. Det är ett litet märkligt\r\ndebattknep att påstå att jag inte gav några besked,\r\nnär jag faktiskt gjorde det i många hänseenden. Jag\r\nhann dock inte med alla frågor.</pre><pre>Däremot har Magnus Persson inte på något sätt i\r\nsak förklarat den socialdemokratiska politiken och\r\nhur de stolta målen och deklarationerna om social\r\nbostadspolitik och ett billigt boende går ihop med\r\nde faktiska hyresstegringar som har skett. Man får\r\nnu rycka ut med särskilda propositioner för att\r\nrädda pensionärernas boende. De hade inte haft\r\nmöjlighet att bo kvar, om man inte gått in på nytt i\r\nsubventionssystemet.</pre><pre>I fråga om räntelånen backar Magnus Persson i\r\nvarje fall till hälften. Räntelånen är ett led i att\r\nrädda den socialdemokratiska krisekonomin. Ett\r\nled -- då kan vi säga att det är ungefär hälften.\r\nHälften av den misslyckade ekonomiska politiken\r\nskall räntelånesystemet rädda. Men samtidigt\r\npåstår Magnus Persson att räntelånen inte påverkar\r\nboendekostnaderna på något sätt. Man skall å ena\r\nsidan spara ett antal miljarder, hur många är oklart,\r\nmen likväl skall det inte på något sätt, inte i något\r\nhänseende påverka boendekostnaderna eller\r\nvillaägarnas situation. Det går inte ihop. Antingen\r\när det ena eller det andra påståendet osannt.</pre><pre>Det byggs hus ändå, säger Magnus Persson. Nej,\r\ndet gör det inte. Jag har haft förmånen att besöka\r\nett antal husfabriker den senaste månaden. Sedan\r\nett år tillbaka har orderingången halverats för dessa\r\nhusfabriker. Vad tyder detta på? Tyder det på att\r\nman är opåverkad av den förda politiken? Nej, så\r\när det inte. Man är djupt oroad för framtiden. Man\r\nhar lagt ut varsel. Man har förhandlat med facket\r\noch kommit överens om att friställa ganska många\r\nmedarbetare på många av våra husfabriker. Det gör\r\nman inte för ros skull, Magnus Persson. Det finns\r\nanledningar, och detta har den förda politiken som\r\ngrund. Socialdemokraterna har ett ansvar för att\r\ndet har blivit på det här sättet. Ge besked: Kommer\r\nni att förändra och gå ifrån detta orimliga system\r\nför att rädda de boende och för att klara jobben och\r\nbyggandet för framtiden?</pre><pre>Anf. 113 ERLING BAGER (fp):</pre><pre>Herr talman! För klarhetens skull yrkar jag också\r\nbifall till reservation 66.</pre><pre>Magnus Persson tog upp detta med hyrorna igen.\r\nJag vill bara uppmana Magnus Persson att läsa\r\nfolkpartiets parti- och kommittémotioner där\r\nbeskriver vi på ett utomordentligt klart sätt hur vi\r\nvill att bruksvärdesystemet skall användas och att\r\nlägesfaktorn skall få betyda mer,\r\nbesittningsskyddet är kvar. Nu hoppas jag att det är\r\nklart för Magnus Persson hur vi i folkpartiet ser på\r\nde här frågorna.</pre><pre>Sedan vill jag kommentera några saker som jag inte\r\nhann med i den förra replikomgången. Jag vill ta\r\nupp detta med ökad konkurrens i byggandet. Det\r\när bra, Magnus Persson, att socialdemokraterna\r\nhar gått med att man skall ha en öppenhet för de\r\nandra nordiska ländernas byggmaterial. Vi i\r\nfolkpartiet har föreslagit att man skall gå ännu\r\nlängre och att även europeiska länder i övrigt skall\r\nkunna vara med i detta. På det sättet kan vi öka\r\nkonkurrensen, och vi hoppas att\r\nsocialdemokraterna också skall kunna ställa upp på\r\natt man kan vidga detta. Det är viktigt att öka\r\nkonkurrensen i byggandet.</pre><pre>När det gäller radonfrågan återkommer jag till den\r\nhär reservationen nr 70. Det är en viktig\r\nreservation. Om radonet är en av de allra viktigaste\r\nhälsofrågorna vi har i vårt samhälle just nu, varför\r\ngör då inte socialdemokraterna mer? När Eric\r\nEnlund var jordbruksminister hetsade Birgitta\r\nDahl och ansåg att regeringen måste göra mer för\r\natt hjälpa dem som bodde i radonhus. Man skulle\r\nfå hjälp att sanera. Sedan gick åren och Birgitta\r\nDahl blev miljöminister. Det har hänt förfärligt litet\r\nunder den tiden, och man har varit saktfärdig.\r\nGränsen för radonhalten har sänkts till 200\r\nbecquerel. Det är bra. Men när nu kostnaderna i\r\nbyggandet ökar visar det sig att radonbidraget inte\r\nräcker till. Då måste vi från statsmakternas och\r\npartiernas sida ta ansvar. Jag hade hoppats att\r\nsocialdemokraterna skulle stödja motionerna från\r\ncentern och folkpartiet. Även miljöpartiet ställer\r\nupp på att man skall kunna öka radonbidraget.</pre><pre>När det gäller investeringsbidraget ställde\r\nfolkpartiet upp på att det skall utgå, men inte att\r\nman hakar på hela det lånekineseri som\r\nsocialdemokraterna har med villkor för att det skall\r\nutgå. Vi kräver att investeringsbidraget också utgår\r\ntill frifinansierade hus för permanentboende.</pre><pre>Slutligen, Magnus Persson, vad är det för fel på\r\ntanken att de boende i en fastighet som berörs av\r\nen ombyggnad skall få mer inflytande när man skall\r\nfatta beslut om ombygganden? Varför kan inte de\r\nfå skriva på hyresintyget och inte, som det ofta är\r\nnu, ombudsmännen som sitter långt ifrån och som\r\nfattar beslut som strider mot deras vilja som bor i\r\nfastigheten som berörs. Vad är det för fel på den\r\ntanken att de boende i den fastighet som berörs\r\nskall få mer att säga till om?</pre><pre>Anf. 114 AGNE HANSSON (c):</pre><pre>Herr talman! Jag hoppas att vi inte skall utnyttja\r\nförlängning av talarlistan, utan att vi använder\r\nrepliktiden i stället. Det finns ett önskemål här att\r\nsluta i tid.</pre><pre>Jag har försökt att få klarhet i hur man skall klara\r\nsamhällsekonomin med räntelån. På vilket sätt man\r\nskall göra det, Magnus Persson, men jag har inte\r\nfått svar. Vi har hört påståenden om att man skall\r\nklara det och det, men hur skall man klara en\r\nframtida ekonomi när man måste lägga in nya\r\ngarantier med ökade subventioner osv.? Hur skall\r\nman klara kostnaderna när man vet att en 20 år\r\ngammal bostad blir 1 000 till 1 500 kr. i månaden\r\ndyrare i kapital- och skattekostnader med\r\ndifferentierad fastighetsskatt än vad en ny bostad\r\nblir? Det är ju ett orimligt system. Det är dessa\r\nfrågor jag trodde vi skulle få svar på i kväll. Sedan,\r\nherr talman, är jag förvånad över den här debatten\r\npå två punkter. Det gäller hur litet bekymrad man\r\när om kostnadssituationen i boendet och att få ett\r\nbostadsfinansieringssystem som håller nere\r\nkostnaderna och inte skjuter dem framför sig. Jag\r\när bekymrad över hur få besked, eller inga besked\r\nalls, vi får från regeringen när det gäller oron för\r\nkostnaderna den närmaste tiden. Vad vill man göra\r\nför att hålla tillbaka hyrorna och\r\nboendekostnaderna nästa år för att klara\r\nlåginkomsttagarna i ett stabiliseringsavtal där\r\nlönerna inte kan öka?</pre><pre>Den andra är hur litet av visioner för det framtida\r\nboendet som kommer fram i debatten. Det enda\r\nsom har presterats i den vägen kommer från Claes\r\nRoxbergh när han tar upp miljö och resursfrågorna.\r\nVi har inte fått några besked för framtiden om hur\r\nman skall lösa resursbiten, energiproblemen och\r\nallt det som hör samman med ett mer\r\nenergibevarande, ett mer miljövänligt, ett\r\nekologiskt bättre anpassat boende, med\r\nkretsloppstänkande och mycket annat. Där är\r\nnaturligtvis radonfrågan, som Erling Bager har\r\nberört, mycket viktig på kort sikt. Vi har drivit den\r\nfrågan länge i centern.</pre><pre>Vi kommer naturligtvis, Magnus Persson, att som\r\nhittills argumentera och driva vår politik. Vi\r\nkommer att försöka att nå resultat på samma sätt\r\nsom vi har fått igenom fyra tillkännagivanden.\r\nVintertillägget kommer t.ex. att vara kvar tack vare\r\ncenterns inlägg. Vi har kommit en bra bit på vägen\r\nnär vi har fått moderaterna att acceptera att vi\r\nmåste ha räntebidrag även i framtiden. Det är på\r\ndet sättet vi kommer att fortsätta att påverka\r\npolitiken i centerpolitisk riktning.</pre><pre>Anf. 115 JAN STRÖMDAHL (v):</pre><pre>Herr talman! När det gäller frågan om en rimlig\r\nhyresnivå tycker jag fortfarande inte att Magnus\r\nPersson riktigt har förstått vitsen med det när han\r\nsom försvar för att inte ställa sig bakom detta säger\r\natt numera är det ofta två vuxna i hushållet som\r\narbetar. Konsekvensen av detta borde ju bli att\r\nenligt socialdemokratisk politik skall det stora antal\r\nhushåll som bara har en vuxen inte ha råd att bo till\r\nrimlig hyra. Man skall vara tvungen att vara minst\r\ntvå vuxna. Men det är faktiskt så, jag har inte\r\nsiffrorna till hands nu, men en mycket stor andel av\r\nhushållen i hyreshus består av hushåll med en enda\r\nvuxen.</pre><pre>Sedan fick jag inget svar på hur Magnus Persson vill\r\nmotivera och försvara skrotningen av\r\nförvärvsstödet. Jag förstår att det inte kan vara\r\nroligt att försvara ett sådant förslag. Man borde\r\nändå vara beredd att ställa upp och försvara det när\r\nman nu har fattat ett sådant beslut inom partiet.</pre><pre>Till slut håller jag med Agne Hansson om att det\r\nvore intressant att få en kommentar från\r\nsocialdemokraterna när det gäller möjligheten att\r\nåstadkomma ett hyresstopp för 1992.</pre><pre>Anf. 116 MAGNUS PERSSON (s):</pre><pre>Herr talman! Klockan går och jag skall bli mycket\r\nkort. Till Bertil Danielsson vill jag säga att jag fick\r\naldrig något besked när det gäller bostadsbidraget\r\ntill de ensamstående. Vi skall ta bort det. Hur skall\r\nde kunna klara att bo kvar om man tar bort det\r\nriktade bostadsbidraget? Det är likadant med\r\nfastighetsskatten. Om man tar bort den, hur skall ni\r\nkunna finansiera de delarna osv.? Räntelånen är ett\r\nled i syfte att dämpa utgiftsexplosionen. Förslaget\r\nmotverkar även kapitalisering, dvs. den första\r\nsäljaren kan inte längre tillgodogöra sig den statliga\r\nsubventioneringen vid försäljning. Det är en viktig\r\ndel i hela förslaget.</pre><pre>Sedan har moderaterna, folkpartiets och centerns\r\nsvartmålning av det här förslaget inneburit att man\r\nbörjar permittera på vissa områden. Det får ni\r\nsjälva känna er delaktiga i.</pre><pre>Till Erling Bager vill jag säga att den här regeringen\r\nhar ändå infört ett radonstöd. Det har införts ett\r\nradonstöd som i vissa delar har tillmötesgått det\r\noppositionen vill. Man har kanske inte i alla delar\r\nkunnat tillmötesgå prisdelen, eftersom det är fråga\r\nom medel som också skall dit.</pre><pre>När det gäller hyresgästorganisationen är det bara\r\natt konstatera att vi har en annan uppfattning. Vi\r\nmenar att den representativa demokratin innebär\r\natt det är organisationen som tillvaratar\r\nhyresgästernas intresse osv., och det kommer att så\r\nförbli i fortsättningen.</pre><pre>Till Agne Hansson vill jag säga att självfallet är vi\r\nbekymrade över kostnadsutvecklingen. Men när\r\nhan efterlyser visioner för den framtida\r\nbostadspolitiken kan jag kvittera med att säga att\r\noppositionens förslag inte är speciellt långtsyftande\r\noch visionära. Det enda vi får veta är att ni skall\r\nkomma med ett annat system. Vi har lagt fram ett\r\nbostadsfinansieringssystem som vi tror på och som\r\nvi tror skall stå sig för framtiden.</pre><pre>Sist till vänstern om vad som är en rimlig hyresnivå.\r\nJag tror att i Norge går 36 à 37 % av människors\r\ninkomster till bostaden. Här i landet är\r\nbostadskostnadernas andel lägre. Jag vill inte låsa\r\nmig vid någon procentsats, men jag konstaterar att\r\ndet är en annan situation än när man utgår ifrån\r\nindustriarbetarlönen.</pre><pre>Herr talman! Jag vill tacka alla meddebattörer för\r\nen trevlig debatt och önskar god natt till talmannen\r\noch alla övriga.</pre><pre>Anf. 117 BERTIL DANIELSSON (m):</pre><pre>Herr talman! Ytterligare två saker. Magnus\r\nPerssons oförsiktiga yttrande om att räntelånen\r\nskulle klara socialdemokraternas krisekonomi\r\nprutade han till hälften i sin replik för en stund\r\nsedan. Nu gjorde han ytterligare en reträtt. Nu\r\nheter det att räntelånen skall vara ett led i\r\nsträvandena att dämpa kostnadsutvecklingen. Om\r\ndebatten pågår ytterligare en stund, kommer väl\r\ndet makabra yttrandet att helt glömmas bort. Det\r\nfinns dock i riksdagens protokoll.</pre><pre>Herr talman! Vad jag egentligen begärde ordet för\r\nvar ett påstående som Magnus Persson gjorde i sitt\r\nhuvudanförande tidigare i kväll, nämligen att våra\r\nförslag om att slopa räntebidragen för hus byggda\r\nföre 1975 skulle påverka hyressättningen för hus\r\nbyggda på 80-talet. Det är direkt felaktigt och\r\nosant.</pre><pre>Om Magnus Persson har läst våra motioner, har han\r\ninte begripit dem, men det finns möjlighet att i\r\nefterhand ta del av vad vi där föreslår. Förslaget\r\npåverkar alltså endast hus som är byggda före 1975.\r\nMan kan möjligen säga om Magnus Perssons inlägg\r\ni det här avseendet: Läst men inte förstått.</pre><pre>Anf. 118 ERLING BAGER (fp):</pre><pre>Herr talman! Två saker, mycket kort.</pre><pre>Först småhusbranschen och osäkerheten i fråga om\r\nde nya räntelånen. Det är inte någon svartmålning\r\nfrån vår sida som har gjort att det har blivit en sådan\r\noro i branschen. När utskottet var i Småland och\r\nbesökte några trähusfabrikanter, sade de att den\r\nfrämsta orsaken till att orderingången i år är så liten\r\när osäkerheten kring bl.a. pantsäkerheten för\r\ntopplån med den nya reformen.</pre><pre>Branschen har mer eller mindre ställt ultimatum till\r\nbostadsministern: Ordna till detta! Människor\r\nvågar inte satsa på att använda lånen.</pre><pre>I övrigt är det många andra stora brister som vi har\r\ntagit upp, med skuldfällor som gör att folk är\r\nosäkra.</pre><pre>På min fråga om varför inte hyresgästerna i den\r\nfastighet som berörs skall få skriva på\r\nhyresgästintyget svarar Magnus Persson att den\r\nstora hyresgästorganisationen bäst tillvaratar de\r\nboendes intressen.</pre><pre>Jag tog ju fram exempel på att de som bor i\r\nfastigheten har en annan uppfattning än\r\nhyresgästorganisationen. Trots det sitter\r\nombudsmännen och skriver under på någonting\r\nsom står i motsats till vad de boende önskar. Vad är\r\ndet detta för demokrati?</pre><pre>\r\nAnf. 119 MAGNUS PERSSON (s):</pre><pre>Herr talman! Till Erling Bager vill jag säga att det\r\när möjligt att man kan ta fram sådana exempel.\r\nMen i stort sett vågar jag påstå att hyresgäströrelsen\r\när en organisation som tillvaratar hyresgästernas\r\nintressen på ett bra sätt.</pre><pre>Till Bertil Danielsson kan jag bara säga att det är\r\nsom om han gick bakom plogen på Kalmarslätten.\r\nHan kör sin visa och lyssnar inte på sina\r\nmeddebattörer. Jag tycker att han skall åka hem till\r\nKalmar och lyssna på vårfåglarna, och sedan skall\r\nhan se efter i protokollet vad han har sagt själv.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre>17 § Vissa försvarsfrågor</pre><pre>Föredrogs</pre><pre>försvarsutskottets betänkande</pre><pre>1990/91:FöU7 vissa försvarsfrågor.</pre><pre>Anf. 120 PAUL CISZUK (mp):</pre><pre>Herr talman! Jag har reserverat mig mot\r\nförsvarsutskottets beslut i två ämnen. Det ena är\r\nlokaliseringen av FMVs fartygsavdelning. Den\r\nreservationen går tillbaka på en motion av Sven-\r\nOlof Petersson i centern och Karl-Gösta Svenson i\r\nmoderaterna. Yrkandet om en utredning har ställts\r\ntvå år tidigare, så det är väl genomtänkt.</pre><pre>ÖB har yttrat sig, och han avstyrker visserligen,\r\nmen jag uppfattar inte att det finns några avgörande\r\ninvändningar. Utskottet anser att frågan bör\r\navgöras i samband med långsiktiga försvarsbeslut.\r\nSå har man sagt tidigare också, men nu har vi inga\r\nförsvarskommittéer längre. Det har ju visat sig vara\r\nväldigt svårt att arbeta på det sättet.</pre><pre>Vi kan inte bara skjuta beslut framför oss, utan vi\r\nmåste försöka fatta beslut i frågor där detta är\r\nmöjligt, åtminstone våga fatta beslut om en\r\nutredning. Det är försvarsutskottets ansvar, tycker\r\njag.</pre><pre>Försvarsrationalitet skall givetvis gå i första hand,\r\nmen om det väger ungefär jämnt mellan två olika\r\nlokaliseringsalternativ, är det rimligt att ta\r\nregionalpolitiska hänsyn i avvägningen. Saken bör\r\ni varje fall utredas, och jag yrkar bifall till\r\nreservation 1.</pre><pre>Sedan gäller det flyktingförläggningar i överblivna\r\nmilitära kaserner. Det är mycket pinsamt att vid\r\nden senaste flyktingvågen kunde mindre\r\nnogräknade personer göra sig grova pengar på\r\nflyktingförläggningar, men värst var\r\nterrorattackerna och de rasfientliga aktionerna.</pre><pre>Nu har Kent Lundgren m.fl. väckt en motion om\r\natt man skulle kunna utnyttja överbliven kapacitet i\r\nmilitära kaserner. Det tycker jag verkar intressant\r\nur flera synpunkter: robust och bra inkvartering,\r\nstora sysselsättningsmöjligheter, god tillgång till\r\nfritidsaktiviteter och trygghet mot trakasserier, i\r\nvarje fall så länge man samförlägger med militär\r\nverksamhet.</pre><pre>En annan fördel med det förfarandet är att det\r\ninnebär effektivt utnyttjande av samhällets\r\nresurser. Vidare bidrar det till handlingsfrihet i\r\nfråga om försvarsåtgärder. Vi kan behålla en del\r\nkaserner i beredskap och på det här sättet använda\r\ndem i ett sambruk. Saken bör utredas.</pre><pre>Jag yrkar bifall till reservation 2.</pre><pre>Överläggningen var härmed avslutad.</pre><pre>(Beslut skulle fattas den 17 april.)</pre><pre>18 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:129 Ändringar i\r\nrättegångsbalken m.m.</pre><pre>1990/91:Ju43 av Göran Ericsson (m)</pre><pre>1990/91:Ju44 av Britta Bjelle m.fl. (fp)</pre><pre>1990/91:U13 av Lars Werner m.fl. (v) Ett svenskt\r\nfältsjukhus till de kurdiska flyktingarna i Turkiet\r\n(väckt med anledning av händelse av större vikt)</pre><pre>1990/91:Sf45 av Lars Werner m.fl. (v) Särskild kvot\r\nför kurdiska flyktingar från Irak (väckt med\r\nanledning av händelse av större vikt)</pre><pre></pre><pre>18 § Anmälan om frågor</pre><pre>Anmäldes att följande frågor framställts</pre><pre>den 10 april</pre><pre>1990/91:512 av Birger Andersson (c) till\r\nindustriministern om sysselsättningen i\r\nHallstahammars kommun:</pre><pre>Av en fråga, som jag ställde den 21 november 1990\r\ntill arbetsmarknadsminister Mona Sahlin framgick:</pre><pre>''Hallstahammars kommun har under de senaste 15\r\nåren förlorat många arbetstillfällen. Kommunen\r\nminskade sin befolkning mellan åren 1980 och 1989\r\nmed ca 9 %. På nytt har Hallstahammars kommun\r\ndrabbats av varsel och uppsägningar.''</pre><pre>Kommunens största industri, Bulten AB, har\r\nmeddelat att företagets tillverkning i\r\nHallstahammar skall läggas ned, vilket innebär att\r\n550 jobb försvinner.</pre><pre>Jag vill därför fråga industriministern:</pre><pre>Vilka åtgärder är regeringen nu beredd att vidta för\r\natt lindra effekterna av nedläggningen och för att\r\nskapa nya arbetstillfällen i regionen?</pre><pre>1990/91:513 av Viola Furubjelke (s) till\r\nutrikesministern om kurdernas situation i Irak:</pre><pre>Kurdernas situation i Irak är starkt upprörande.\r\nRegeringens beslut att anslå 40 milj.kr. i\r\nkatastrofbistånd välkomnas. Kurdfrågan måste\r\nemellertid också behandlas i ett vidare perspektiv.\r\nNu är ett unikt tillfälle att försöka få en långsiktig\r\nlösning på kurdernas situation i de länder där de\r\nbor. Sverige bör nu åter försöka få upp den\r\nkurdiska frågan på FNs dagordning i syfte att få\r\nsåväl de mänskliga rättighetsfrågorna som\r\nsjälvbestämmandefrågorna belysta i en\r\ninternationell konferens.</pre><pre>Jag vill fråga utrikesministern om regeringen är\r\nberedd att i FN verka för detta?</pre><pre>1990/91:514 av Wiggo Komstedt (m) till\r\nfinansministern om mervärdeskatteredovisningen:</pre><pre>Skatteförvaltningen skickar nu ut påminnelse med\r\nuppmaning att inkomma med\r\nmervärdeskatteredovisning även till de företagare\r\nsom redan skickat in sin redovisning till\r\nskattemyndigheten.</pre><pre>Vilka åtgärder är statsrådet beredd vidta för att den\r\ntyp av ovan beskrivna byråkrati framgent inte\r\nalstras av svenska myndigheter och verk?</pre><pre>1990/91:515 av Birgit Henriksson (m) till\r\narbetsmarknadsministern om arbetsmarknaden i\r\nHallstahammar:</pre><pre>Arbetsläget har mycket länge varit besvärligt i\r\nVästmanland. Många av våra hårt drabbade\r\nbruksorter hade just börjat återhämta sig så smått\r\noch fått stopp på utflyttningarna, när läget återigen\r\nblev svårt redan förra året.</pre><pre>I går kom så beskedet att Bulten AB skall läggas\r\nned. Detta drabbar Hallstahammar oerhört hårt.\r\nSnickers, som varit den största arbetsplatsen för\r\nkvinnor, har både varslat och sagt upp kvinnor --\r\nnågra av dem försöker i dag driva rörelsen.</pre><pre>Statens invandrarverks regionkontor i\r\nHallstahammar flyttades från Bergslagskommunen\r\nHallstahammar till Flen. AMU-centrum i\r\nHallstahammar har nu avvecklats; verksamheten\r\nhar flyttats från specialutformade, kommunägda\r\nlokaler till dyrare lokaler i Västerås och Köping.\r\nFörutom att verksamheten blev dyrare har även\r\narbetsplatser försvunnit från kommunen liksom en\r\nviktig utbildningsresurs.</pre><pre>Vad ämnar arbetsmarknadsministern vidta för\r\nåtgärder för att den katastrofala\r\narbetsmarknadssituationen i Hallstahammar skall\r\nkunna förbättras och att även övriga bruksorter i\r\nlänet får en utveckling mot det bättre?</pre><pre>20 § Kammaren åtskildes kl. 22.57.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 7 (delvis).</pre><pre>av tredje vice talmannen därefter t.o.m. 5 § anf. 20\r\n(delvis),</pre><pre>av förste vice talmannen därefter t.o.m. 10 § anf. 46\r\n(delvis),</pre><pre>av tredje vice talmannen därefter t.o.m. 16 § anf. 96\r\ndelvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}