{"dokumentstatus":{"dokument":{"hangar_id":"2349155","dok_id":"GI0911","rm":"1994/95","beteckning":"11","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"11","slutnummer":"0","datum":"1994-10-19 00:00:00","systemdatum":"2005-10-27 13:36:09","publicerad":"1994-10-19 00:00:00","titel":"Riksdagens snabbprotokoll 1994/95:11 Onsdagen den 19 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{32563986-9F7D-4D1C-8C43-396D61C9BFDC}","dokument_url_text":"http://data.riksdagen.se/dokument/GI0911/text","dokument_url_html":"http://data.riksdagen.se/dokument/GI0911","dokumentstatus_url_xml":"http://data.riksdagen.se/dokumentstatus/GI0911","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:11</div>\r\n<div class=\"sidhuvud_datum\">Onsdagen den 19 oktober</div>\r\n<div class=\"sidhuvud_klockslag\">Kl. 9.00 18.29</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n___________________________________________________________________________</pre><pre>\r\n1 §  Justering av protokoll\r\nJusterades protokollet för den 13 oktober.</pre><pre>2 §  Meddelande om val till\r\nStatsrådsarvodesnämnden</pre><pre>Talmannen meddelade att val till\r\nStatsrådsarvodesnämnden skulle företas vid\r\nmorgondagens sammanträde.</pre><pre>3 §  Anmälan om val till riksdagens\r\nförvaltningsstyrelse och Nordiska rådets svenska\r\ndelegation</pre><pre>\r\nTalmannen meddelade att Mats Lindberg (s) den\r\n13 oktober utsetts till ordförande i riksdagens\r\nförvaltningsstyrelse samt att Olof Johansson (c) och\r\nPer Olof Håkansson (s) den 18 oktober utsetts till\r\nordförande resp. vice ordförande i Nordiska rådets\r\nsvenska delegation.</pre><pre> 4 §  Hänvisning av ärenden till utskott, m.m.\r\nFöredrogs och hänvisades\r\nSkrivelse\r\n1994/95:13 till näringsutskottet</pre><pre>Föredrogs och lades till handlingarna\r\nSkrivelse\r\n1994/95:30 Återkallelse av vissa propositioner\r\n(1994/95:5, 1994/95:9, 1994/95:10, 1994/95:16\r\noch 1994/95:21)</pre><pre>5 §  Återkallelse av propositioner, m.m.</pre><pre>Regeringen hade genom skrivelse 1994/95:30\r\nåterkallat</pre><pre>Propositionerna\r\n1994/95:5 Ombildning av Statens maskinprovningar\r\ntill aktiebolag\r\n1994/95:9 Detaljhandel med receptfria läkemedel\r\nm.m.\r\n1994/95:10 Miljöbalk\r\n1994/95:16 Den framtida konsumentpolitiken\r\n1994/95:21 Uppehållstillstånd efter inresa</pre><pre>Talmannen anmälde att hon avskrivit dessa förslag\r\nsamt de med anledning av proposition 10 väckta\r\nmotionerna dels av Marianne Samuelsson m. fl., dels\r\nav Jan Jennehag samt den med anledning av\r\nproposition 21 väckta motionen av Margitta Edgren\r\nm. fl.</pre><pre>Talmannen meddelade att motioner med anledning\r\nav skrivelsen fick väckas senast den 25 oktober kl.\r\n16.30.</pre><pre>Regeringens skrivelse lades till handlingarna.</pre><pre>6 §  Allmänpolitisk debatt</pre><pre>EU-frågan</pre><pre>Anf.  1  CARL BILDT (m):\r\nHerr talman! I söndags tog Finlands folk ställning\r\nför det europeiska medlemskapet - och mot det\r\neuropeiska utanförskapet. Det säger sig självt att det\r\nval som Finland har träffat är ett val som är\r\nbetydelsefullt också för Sverige.\r\nVi kan aldrig bortse från att de val som våra\r\nnordiska grannländer träffar har betydelse för det\r\nsamarbete vi skall bygga upp i Norden, för de\r\nbetingelser som gäller för vårt eget land och därmed\r\nockså för vårt eget vägval.\r\nDet är viktigt att ha klart för sig att Finlands sak i\r\nviktiga avseenden också är vår sak.\r\nVi har exakt samma intresse av säkerhetspolitisk\r\nstabilitet i Nordeuropa, av goda betingelser för vår\r\nekonomis och vår exportindustris utveckling, av att\r\nutveckla det nordiska samarbetet och av att se till att\r\nvår gemensamma nordiska röst blir hörd när de\r\neuropeiska besluten fattas.\r\nDe starka skäl som nu lett Finland till att säga ja\r\ntill medlemskap och nej till utanförskap är, enligt min\r\nmening, precis samma skäl som måste leda till samma\r\nslutsats för Sveriges vidkommande.\r\nI debatten i kammaren och i den offentliga\r\ndebatten finns det nu ökad anledning att rikta\r\nuppmärksamheten på utanförskapet och dess\r\nkonsekvenser. Det gjorde vi i viss utsträckning i\r\nkammarens remissdebatt den 11 oktober, och det\r\nfinns starka skäl att fortsätta att göra det i dag.\r\nDet vi var överens om då var att utanförskapet\r\nformellt innebär att vi blir EES-medlemmar, om man\r\nanvänder detta uttryck, i stället för medlemmar i den\r\neuropeiska unionen under kommande år.\r\nDet innebär kortsiktigt inte bara att vi har fri\r\nhandel, utan också att vi har del av hela det område\r\nmed fri rörlighet för varor, tjänster, kapital och\r\narbetskraft som etablerats mellan EU och EES-\r\nländerna. Men det innebär också, logiskt nog, att\r\nsamma regler som gäller för varor, tjänster, kapital\r\noch arbetskraft inom EU kommer att gälla också för\r\noss som EU-land.\r\nDet innebär att den alldeles överväldigande delen\r\nav den s.k. EU-anpassning som nej-sidan i debatten\r\nbeskärmar sig så mycket över gäller med identiskt\r\nsamma kraft i det alternativ som de företräder som i\r\ndet s.k. EU-alternativet och kommer att fortsätta att\r\ngälla, i takt med att utvecklingen successivt ställer nya\r\nkrav.\r\nMen trots att vi således har en anpassningsbörda,\r\nom vi använder detta uttryck, som är i det närmaste\r\nidentisk i EES-alternativet och i EU-alternativet, är\r\nalternativen inte i det längre perspektivet ekonomiskt\r\nlikvärdiga.\r\nDen europeiska unionens länder har som mål att\r\narbeta för att successivt etablera en ekonomisk och\r\nmonetär union. Bara arbetet med att successivt\r\netablera denna ekonomiska och monetära union\r\nkommer oundvikligen att leda till att de europeiska\r\nekonomierna delas in i en stabilare och\r\nframgångsrikare kärna och olika mer eller mindre\r\nstabila, mer eller mindre - men oftast mindre -\r\nframgångsrika ytterområden.\r\nDet säger sig självt att det för vår framtid som\r\nindustri- och välfärdsnation skulle vara allvarligt om\r\ndet redan från början sändes signalen att vi inom\r\növerskådlig tid inte ens skulle ha ambitionen att\r\ntillhöra de stabilare och de framgångsrikare\r\neuropeiska ekonomierna.\r\nAlldeles självklart skulle detta redan i det korta\r\nperspektivet leda till att investeringar som annars\r\nskulle ha hamnat i Sverige i stället hamnade i andra\r\nländer och att arbetslösheten blev högre och välfärden\r\nmindre än vad som annars skulle ha blivit fallet.\r\nMed den utveckling vi har sett under det senaste\r\nåret har EES-avtalet som ekonomisk och politisk\r\nplattform blivit allt svagare. De tre länderna Schweiz,\r\nÖsterrike och Finland kommer av olika skäl inte att\r\nvara en del av EES, eftersom de avvisat avtalet. I dag\r\när det ett avtal som vid ett svenskt och norskt beslut\r\nom utanförskap maximalt kommer att omfatta\r\nLiechtenstein, Island, Norge och Sverige.\r\nDet säger sig självt att detta inte är den säkraste\r\neller stabilaste europeiska samarbetsgrupp som tänkas\r\nkan. Av EES-avtalet, som en gång föreföll så stort,\r\nkommer i ett sådant läge inte att bli annat än en\r\nrestpost av randstater.\r\nVi har diskuterat innebörden i detta EES-avtal och\r\ndetta EES-alternativ vid åtskilliga tillfällen. I debatten\r\nhär i kammaren den 11 oktober sade Vänsterpartiets\r\nledare att det är ett avtal som har \"betydande brister ur\r\ninflytandesynpunkt\". Det är, enligt min mening, ett\r\nklassiskt understatement.\r\nSanningen är ju att det är genom EES-avtalet som\r\nvi har förlorat en betydande del av vår\r\nsjälvbestämmanderätt och att det är genom EU-\r\nmedlemskapet som vi kan återerövra möjligheten till\r\nsjälvbestämmande.\r\nEES-alternativet innebär att vi mer eller mindre\r\nobesett förpliktar oss att tillämpa alla de beslut om\r\nlagar, regler och förordningar när det gäller varor,\r\ntjänster, kapital och arbetskraft som medlemmarna i\r\nden europeiska unionen fattar beslut om. Detta och\r\nFinlands val innebär att det inte bara är spanjorer,\r\nirländare, greker och tyskar som är med och fattar\r\nbeslut om vad som skall gälla i Sverige, utan också\r\ndanskar och finländare. Det är enligt min mening föga\r\ntröst. Det avgörande är att det i detta alternativ inte\r\nkommer att finnas några svenskar med vid bordet där\r\nbesluten om vilka regler som skall gälla i Sverige\r\nfattas.\r\nNär man pressar nej-sidan på denna demokratiskt\r\nmycket allvarliga konsekvens av ett utanförskap\r\nbörjar de nu vika undan och säga: Ja, men då skall vi\r\nomförhandla EES-avtalet. I stället för att dra den\r\nlogiskt riktiga slutsatsen av utanförskapets\r\nberoendeställning och underkastelse och säga: \"Då\r\nskall vi skaffa oss inflytande genom medlemskap\",\r\nsäger de: \"Omförhandling!\" Det är att hänge sig åt ett\r\nillusionsnummer i den högre skolan, gränsande till det\r\npolitiska lurendrejeriet.\r\nFörst skall vi säga nej till den förkastliga\r\neuropeiska unionen; därefter skall vi böna och be den\r\neuropeiska unionen om att vi skall få vara med och\r\nfatta deras beslut om vad som skall gälla i Sverige!\r\nDet är ett krav som är så orealistiskt att jag inte tror\r\natt det skulle få stöd ens i Helsingfors och\r\nKöpenhamn - för att inte tala om Athen, Rom eller\r\nLissabon.\r\nVi måste inse att valet står mellan medlemskapet,\r\nmed dess möjligheter till inflytande, och\r\nutanförskapet, i en restpost av randstater där vi\r\nkommer att tvingas till anpassning under regler som\r\nandra kommer att fatta beslut om. Vi skall acceptera\r\natt andra fattar beslut om vad som skall gälla i\r\nSverige, men vi svenskar vill inte vara med och fatta\r\nbeslut om vad som skall gälla i Sverige! Det är det\r\nreella alternativet i det utanförskap som nej-sidan\r\nföreträder.\r\nDetta är, herr talman, enligt min mening den ena\r\nav de alldeles avgörande frågeställningar som vi skall\r\nta ställning till den 13 november: inflytande eller\r\npassiv anpassning?\r\nDen andra, som också måste få sin plats i vår\r\ndebatt, är självfallet freds-, säkerhets-  och\r\nstabilitetsfrågorna. Det har ironiserats en del i svenska\r\nmedier över att de säkerhetspolitiska frågorna var\r\nviktiga för Finlands ställningstagande. Det är ett\r\nironiserande som bara kan komma från dem som är\r\ndjupt okunniga om både den europeiska och den\r\nnordiska historien.\r\nDet säger sig självt att vi har ett stabilitetsintresse\r\nav att de samarbetsstrukturer på utrikes-  och\r\nsäkerhetspolitikens område som nu byggs upp i\r\nEuropa - äntligen, tack och lov - utsträcks till\r\nÖstersjöområdet, till Norden och till Nordeuropa. Det\r\nger oss en stabilitet som säkerhetsbonus som det vore\r\nmycket, mycket oklokt att avskriva för en osäker\r\nframtid.\r\nDet intresse som Finlands folk, Danmarks folk och\r\nförhoppningsvis också Norges folk har av\r\nsäkerhetspolitisk stabilitet i framtiden i Norden är ett\r\nintresse som också vi har. Det borde vara en\r\nsjälvklarhet att ju mer vi bygger ut samarbetet mellan\r\nnationer på olika områden, inte minst när det gäller\r\nutrikes-  och säkerhetspolitik, desto större\r\nförutsättningar har vi att långsiktigt värna freden.\r\nDetta, herr talman, är de två viktiga frågorna i det\r\nställningstagande vi skall göra: Skall vi vara med och\r\nha inflytande och rösträtt genom medlemskapet eller\r\nskall vi acceptera ett utanförskap där andra men inte\r\nvi får vara med och fatta beslut om vad som gäller i\r\nSverige? Skall vi vara med och bygga de\r\nsamarbetsstrukturer också på utrikes-  och\r\nsäkerhetspolitikens område som enligt all historisk\r\nerfarenhet förbättrar förutsättningarna för stabilitet\r\noch fred eller skall vi bortse från denna möjlighet och\r\ndärmed öka de risker som en gång i världen kan\r\nuppträda också i vår del av Europa? Finlands sak är i\r\ndessa viktiga avseenden Sveriges och hela Nordens\r\nsak.</pre><pre>Anf.  2  OLOF JOHANSSON (c):\r\nHerr talman! Världen krymper och beroendena\r\nökar. Därför behöver vi mer, inte mindre, av\r\ninternationellt samarbete. Världens folk står inför\r\ngigantiska utmaningar:\r\n- samarbete för fredlig utveckling,\r\n- samarbete för ökad kunskap och förståelse,\r\n- samarbete för rättvisare fördelning av\r\nbegränsade resurser och\r\n- samarbete för bättre miljö.\r\nDen 13 november avgör svenska folket om\r\nSverige skall bli medlem i den europeiska unionen.\r\nSvenska folkets besked måste respekteras - oavsett\r\nvilket svaret blir.\r\nJag hade hoppats att den tillträdande\r\nsocialdemokratiska regeringen nu när tiden har\r\nkommit skulle ha orkat med att ge\r\ntrovärdighetsskapande besked om 14 år gamla\r\nfolkomröstningar i Sverige, men det orkade den nya\r\nregeringen inte med.\r\nFinland har röstat ja. Det är Finlands sak. Det hade\r\nvarit en styrka för Norden och demokratin om\r\nfolkomröstningarna hållits på samma dag - för att\r\nundvika den annars oundvikliga debatten om en\r\neftersträvad politisk \"dominoeffekt\".\r\nEtt svenskt medlemskap i EU kan ses i flera steg.\r\nDet viktigaste steget i en raket är alltid det första - när\r\ndet tänds börjar färden.\r\nSteg ett: Folkomröstningen avgör. Nej innebär att\r\nstarten är uppskjuten för överskådlig tid; ja betyder att\r\nförsta steget tänds. Sverige ger sig ut på en lång och\r\nmödosam färd, men vi tar chansen och möjligheterna.\r\nSteg två: Kan vi i Sverige samlas nationellt kring\r\nen kraftfull och enig hållning ökar möjligheterna att\r\npåverka, att få inflytande över det europeiska\r\nsamarbetet.\r\nSteg tre: Med vilka och om vad är vi beredda att\r\nsamarbeta? Med miljöradikala länder för att använda\r\nEU som hävstång för bättre miljö? Med likasinnade\r\nför att bredda EU till att omfatta allt fler stater? När\r\ndet tredje raketsteget tänds skapas de stora\r\nmöjligheterna.\r\nFör mig är den europeiska unionen inget mål i sig.\r\nDen är ett medel för att uppnå målsättningar om ökat\r\nsamarbete för fred, rättvisa och god miljö. Sveriges\r\nmedlemskap i EU kan rätt använt driva på i denna\r\nriktning. Detta är ingen självklarhet, men det är en\r\nmöjlighet som Centerpartiet är villigt att pröva.\r\nDet är mot den bakgrunden som jag ända sedan\r\nCenterns extra partistämma i våras har avkrävt\r\nsocialdemokraterna och även andra partier besked om\r\nvilken politik de vill att Sverige skall föra i EU vid ett\r\nja den 13 november.\r\n- Hur långt kan det utrikes- och säkerhetspolitiska\r\nsamarbetet sträcka sig?\r\n- Hur skall EU-avgiften betalas - genom\r\nstraffskatter eller på annat sätt? Vi i Centern har löst\r\ndet problemet som en del av vårt saneringsprogram\r\nför ekonomin.\r\n- Hur tänker regeringen agera för att\r\nkoncentrationskrafterna, som alltid finns i en stor\r\nmarknadsstyrd organisation, skall motverkas och för\r\natt de skall mötas genom ökad decentralisering i\r\nSverige?\r\n- Har regeringen något annat än tomma ord på\r\nmiljöområdet?\r\nFrågorna är fortsatt många, och svaren är få, utan\r\npå en punkt. En socialdemokratisk riksdagsmotion,\r\nfylld av svepande påståenden och direkta\r\nfelaktigheter, gav besked om det i går.\r\nJordbrukare och landsbygdsbefolkning är i\r\nsocialdemokraternas ögon folkspillror som saknar\r\nbetydelse. Svenska bönder skall förvägras att\r\nkonkurrera på samma villkor som EU-bönder. Öppna\r\nlandskap är ingenting för socialdemokrater - inte\r\nheller ekologisk odling.\r\nSocialdemokraterna tror att övergången till ett\r\nmiljövänligare jordbruk skyndas på genom att bönder\r\nsom odlar resurshushållande inte får ersättning för\r\nlägre skördar jämfört med dem som de skall\r\nkonkurrera med inom och utom Sverige.\r\nMiljöprogrammet på 2,8 miljarder kronor inklusive\r\n1,5 från EU vill socialdemokraterna inte ha.\r\nSocialdemokraterna säger sig värna\r\nkonsumenterna. Därför föreslår de en politik som\r\nhuvudsakligen leder till minskad svensk produktion\r\noch ökad import. Är det verkligen vad\r\nkonsumenterna, som vanligen uppskattar svensk\r\nlivsmedelskvalitet, efterfrågar?\r\nNu tycker jag att Mats Hellström, som senare\r\nkommer upp i den här debatten, inte skall hymla utan\r\nsäga rakt ut: \"Samarbetets regering\" har\r\nmålsättningen att ta livet av svenskt jordbruk och\r\nsvensk landsbygd. Det kan kosta Sverige\r\nmedlemskapet i EU.\r\nHur vore det om den splittrade socialdemokratiska\r\nregeringen redovisade sin uppfattning i andra frågor?\r\nDet bör ske här i riksdagen av regeringen och inte i\r\nwinbergskt präglade motioner. Den här rödgröna\r\nröran har blivit en i hög grad rödröd röra för den\r\nsocialdemokratiska regeringen.\r\nCentern slår vakt om den svenska alliansfriheten.\r\nVi säger nej till ett gemensamt försvar. Centern säger\r\nnej till EMU:s tredje fas - beslutanderätten ligger i\r\nSveriges riksdag och bör föregås av en\r\nfolkomröstning.\r\nCentern vill fullt ut använda EU som hävstång för\r\nbåde god miljö och regional utveckling - inte som\r\nandra använda EU som broms för att förhindra detta.\r\nSverige måste vid ett medlemskap kämpa mot\r\nEU-byråkrati och för öppenhet inom EU:s\r\nbeslutsprocess. Sverige måste arbeta för att EU för en\r\nöppen politik mot omvärlden. Sverige måste verka för\r\natt det nordiska samarbetet stärks också i förhållande\r\ntill EU och oavsett hur många nordiska länder som\r\nblir eller är medlemmar i EU.\r\nEnsidig anpassning innebär underkastelse. Det är\r\nlika oklokt för Sverige som otänkbart för Centern. Ja-\r\nanhängare med medlemskap-till-varje-pris som enda\r\nmål motverkar därför sitt eget syfte.\r\nDet är i och för sig logiskt att den som inte vill\r\nvara med i EU utmålar organisationen som omöjlig,\r\nopåverkbar och oföränderlig. Men det är ju inte sant.\r\nOm EEC-EG-EU visat någonting särskilt tydligt så är\r\ndet just föränderlighet.\r\nIbland låter det som om hela världen är statisk -\r\nsom om ingen dynamik funnes. Men politiskt\r\nsamarbete är dynamiskt. Jag övervärderar inte\r\nSveriges möjligheter till inflytande, men det finns\r\ningen anledning att ifrågasätta dessa. Men det krävs\r\natt vi eftersträvar gemensamma nämnare också i den\r\nnationella politiken för att vi skall kunna nå resultat\r\ntillsammans med likasinnade länder. Bl.a. är detta\r\nmycket tydligt på miljöområdet, där EU verkligen inte\r\när någon enhetlig massa utan där länderna har olika\r\nutvecklingsnivåer och ambitionsnivåer.\r\nJag har i och för sig förståelse för om\r\nvänsterpartier helt underskattar Sveriges möjlighet att\r\npåverka. För de har redan på nationell nivå\r\nsvårigheter att skaffa sig en plattform för inflytande.\r\nDe representerar också numera väsentligen en politisk\r\ngrundhållning som ser det statiska som något\r\nofrånkomligt och det dynamiska som något farligt.\r\nSkulle Sverige bli medlem i EU med den\r\ninställningen vore det förödande.\r\nDet är riktigt att revolutionen är stendöd i\r\nutvecklade demokratier. Men levande demokratier är\r\ninga fossiler. De är just dynamiska, föränderliga och\r\npåverkbara.</pre><pre>Anf.  3  BENGT WESTERBERG (fp):\r\nHerr talman! Vi liberaler är för svenskt EU-\r\nmedlemskap av tre avgörande skäl.\r\nFör det första: för fredens skull. EU startade en\r\ngång i världen som ett fredsprojekt och har som\r\nsådant varit mycket framgångsrikt. De goda\r\nerfarenheterna ger oss skäl att bygga vidare på tanken\r\natt ett nära ekonomiskt och politiskt samarbete mellan\r\ndemokratiska stater är det bästa sättet att förhindra\r\nkrig. Den viktigaste fredspolitiska uppgiften just nu är\r\natt säkerställa en demokratisk utveckling i de forna\r\nkommuniststaterna i Öst-  och Centraleuropa.\r\nEngagemanget för den uppgiften varierar mellan EU:s\r\nolika medlemsländer. Till de mest engagerade hör\r\nTyskland och Danmark. Det är därför också naturligt\r\natt dessa länder för att öka tyngden i det här\r\nengagemanget  inom EU är särskilt angelägna att få\r\nmed de övriga nordiska länderna. Vi kan alltså genom\r\nvårt medlemskap i EU ge bidrag till att utveckla\r\nkontakterna med öst och därmed till att säkerställa\r\nfreden i Europa.\r\nFör det andra: för jobbens skull. Vi är övertygade\r\nom att lokaliseringen av investeringar och därmed av\r\njobb påverkas av om länder är med i EU eller inte.\r\nDet är naturligtvis omöjligt att göra några exakta\r\nkalkyler över vad skillnaden kan vara, men rent\r\nförnuftsmässigt inser nog de flesta att vi kommer att\r\nkunna få en större andel av investeringarna i Sverige\r\nom Sverige är medlem. Den som tvekar om det bör\r\nställa sig frågan: Med vilka argument skulle jag, öga\r\nmot öga med en ledare för ett stort internationellt\r\nföretag, försöka övertyga honom - för det är ju han -\r\natt investera i Sverige om vi står utanför EU? Det är\r\ninte alldeles lätt att komma på några riktigt bra\r\nargument.\r\nFör det tredje: för demokratins skull. Det är viktigt\r\natt Sverige kan vara med och påverka beslut som är\r\nviktiga för Europa och också för oss själva - att vi får\r\nrösträtt i Europa. För oss liberaler, som för 100 år\r\nsedan kämpade för allmän rösträtt i Sverige och som\r\nför 75 år sedan nådde det målet, känns det naturligt att\r\nnu gå i spetsen också för denna rösträttskamp.\r\nHerr talman! Jag ägnade en del av den gångna\r\nhelgen åt att läsa igenom protokollet från den debatt\r\nsom hölls här i tisdags vid remissen av propositionen\r\nom EU-medlemskap. Jag tänkte fortsätta debatten\r\ngenom att skärskåda de huvudargument som\r\nframfördes av nej-sidan, framför allt av Gudrun\r\nSchyman och Per Gahrton.\r\nGudrun Schyman påstod att medlemskap i EU\r\ninnebär ett uppgivande av den nationella\r\nsjälvbestämmanderätten och att den politiska unionen\r\nfråntar medlemsländerna deras självbestämmande och\r\nfolkligt förankrade demokrati. Det är ett minst sagt\r\nuppseendeväckande påstående. Menar Gudrun\r\nSchyman och Vänsterpartiet på fullt allvar att EU:s\r\nmedlemsländer - såsom Tyskland, Danmark, Holland\r\noch England - inte längre är demokratier, att det tyska\r\nvalet i söndags bara var ett skenval eller att finnarna\r\nmed sitt ja i söndags i princip har avsagt sig\r\nsjälvbestämmanderätten och sin folkligt förankrade\r\ndemokrati? Detta faller på sin egen orimlighet.\r\nDet Gudrun Schyman och Vänsterpartiet av allt att\r\ndöma ogillar hos EU är det överstatliga inslaget, dvs.\r\natt inte alla beslut kräver total enighet utan att vissa\r\nbeslut kan fattas av en majoritet. Ni vänsterpartister är\r\nnaturligtvis inte omedvetna om att kravet på\r\nenhällighet ofta bromsar, förhindrar eller urvattnar\r\nbeslut i internationella organisationer. Det gäller inte\r\nminst på miljöområdet. Tycker ni att själva principen\r\natt majoritetsbeslut skall kunna fattas för att man skall\r\nkunna klara miljön är orimlig? Vill ni för all framtid\r\natt det land som vill satsa minst på miljön skall ha\r\nmöjlighet att stoppa gemensamma framsteg i den\r\ninternationella miljöpolitiken?\r\nAtt ett land går in i en internationell organisation,\r\nsom på områden där problemen till sin natur är\r\ngränsöverskridande har en viss bestämmanderätt, kan\r\nnaturligtvis aldrig beskrivas som att landet i fråga ger\r\nupp sitt självbestämmande eller sin demokrati. Det\r\ninnebär att man just i demokratins namn hittar ett sätt\r\natt hantera problem som inte känner några\r\nnationsgränser.\r\nGudrun Schyman sade också att Sverige är ett av\r\nde mest internationaliserade länderna - vi finns med\r\növer allt, sade hon. Vi är en uppskattad\r\nsamarbetspartner därför att vi har goda argument, bra\r\nerfarenheter och viktiga saker att komma med. Allt\r\ndetta är enligt Gudrun Schyman en garanti för att vi,\r\nom vi stannar utanför EU, ändå skall kunna få\r\ninternationellt inflytande.\r\nHur kan man hävda att alla våra goda argument\r\noch erfarenheter skall kunna ge oss inflytande i alla\r\ninternationella sammanhang utom just i EU där vi\r\nändå skall samarbeta med andra demokratiska stater?\r\nDet är inte trovärdigt.\r\nGudrun Schyman påstod till sist i tisdags att EU:s\r\nekonomiska politik har lett till att det har blivit 19\r\nmiljoner arbetslösa och 52 miljoner fattiga. Det är en\r\nganska enastående effekt av en politik som faktiskt\r\ninte finns än. EU har ingen gemensam ekonomisk\r\npolitik. Inte ens Schyman kan påstå någonting annat.\r\nSanningen är att olika EU-länder för olika politik\r\nmed skilda resultat, när det t.ex. gäller arbetslösheten.\r\nDet finns länder som har högre arbetslöshet än\r\nSverige och länder som har lägre arbetslöshet. Det\r\nfinns med andra ord ingen EU-standard som man kan\r\nhänvisa till.\r\nDäremot är det riktigt att arbetslösheten alltmer\r\nhar kommit att uppfattas som ett gemensamt\r\neuropeiskt problem, ett problem som kräver\r\nsamverkan mellan länder för att kunna lösas.\r\nInte bara Sverige utan också EU-länder har\r\nupplevt hur omöjligt det är att driva en alldeles egen\r\npolitik i en öppen värld. Den dröm som Gudrun\r\nSchyman och andra har om att ett utanförskap skulle\r\nge oss frihet att i eget majestät föra en expansiv\r\nfinanspolitik för att klara jobben är helt orealistisk.\r\nIngen vet naturligtvis om det verkligen kommer att bli\r\nnågot av den gemensamma europeiska ekonomiska\r\npolitik som nu diskuteras, men det finns åtminstone\r\nhopp om det.\r\nGudrun Schymans invändningar ligger ofta på det\r\növergripande principiella planet medan Per Gahrton\r\ntittar mer på detaljerna. Han påstod att miljöpolitiken\r\nhade försämrats som en följd av EU-anpassningen.\r\nHan nämnde några konkreta exempel. Ett av dem\r\nrörde koldioxidskatten. Skälet till att vi genomförde\r\nen omfördelning av koldioxidskatten för ett par år\r\nsedan var framför allt att vi ville slå vakt om\r\nindustrins konkurrenskraft. Det är sant att vi skulle\r\nvilja höja kolodioxidskatten i Sverige och\r\ninternationellt, men det kräver en internationell\r\nsamordning, så att inte produktionen bara flyttar från\r\nSverige till något annat land. Då löser vi inte några\r\nmiljöproblem; vi kanske tvärtom förvärrar dem.\r\nJag beklagar att inte koldioxidskatten - man kan\r\nockså säga koldioxidavgiften - kan höjas genom ett\r\nmajoritetsbeslut i EU. Då skulle beslutet säkert\r\nkomma snabbare. Att inget sker nu är just ett exempel\r\npå trögheten i ett strikt mellanstatligt samarbete.\r\nPer Gahrton ansåg också att Schweiz var ett bra\r\nexempel på att man kan klara sig bra utan ett EU-\r\nmedlemskap och ett EES-avtal. Men är inte Schweiz\r\nett bra exempel på vad som krävs av ett land om det\r\nskall klara sig utan ett EU-medlemskap och ett EES-\r\navtal? Schweiz har särskilt gynnsamma villkor för\r\nkapitalet, så att det lockas dit. Man har mycket mindre\r\nav välfärd och jämställdhet än vad vi har i Sverige.\r\nSom om Per Gahrton anade att den frågan skulle\r\nkomma upp sade han omedelbart att han naturligtvis\r\ninte ville att Sverige skulle kopiera Schweiz. Men vad\r\när då det exemplet värt? Schweiz är en bra illustration\r\npå de krav som kommer att ställas på Sverige om vi\r\nväljer ett utanförskap, men Per Gahrton vill inte\r\nkopiera Schweiz.\r\nHerr talman! EU är verkligen inte himmelriket.\r\nDet finns mycket som vi i denna kammare, trots olika\r\nideologiska utgångspunkter, säkert är överens om att\r\nvi skulle vilja ändra på. Det kan gälla\r\njordbrukspolitiken, flyktingpolitiken,\r\nalkoholpolitiken, kvinnorepresentationen, den\r\nekonomiska politiken och mycket annat. Men EU är\r\nnaturligtvis inte heller något helvete. De flesta av oss\r\nhar besökt andra europeiska länder och med egna\r\nögon kunnat konstatera detta.\r\nMedborgare i EU-länder har inte någon särskilt\r\nkonstig disposition som gör dem benägna att äta\r\nallergiframkallande mat, att önska sina barn dödliga\r\nleksaker eller att vilja se sin miljö förstörd. De är nog\r\nmest som vanligt folk, dvs. som vi svenskar, i både\r\ndessa och andra avseenden.\r\nVisst finns det skilda värderingar i Europa, liksom\r\ni denna kammare. Visst finns det mål- och\r\nintressekonflikter, men det finns också många\r\ngemensamma problem och intressen. Det är dem som\r\nvi skall hantera genom ett ökat samarbete i Europa.\r\nDärför, herr talman, säger vi liberaler ja den 13\r\nnovember.</pre><pre>Anf.  4  JOHAN LÖNNROTH (v):\r\nHerr talman! Ledamöter och eventuella TV-\r\ntittare! Vi lever i en spännande värld. Murar faller.\r\nGränser öppnas. Nya stormakter träder fram. Andra\r\ngår tillbaka.\r\nEn bit in på nästa sekel kommer troligen världens\r\nekonomiska tyngdpunkt att ligga någonstans i östra\r\neller södra Asien. Den nya informationsteknologin har\r\ngjort det möjligt för valutaspekulanter att flytta\r\nmiljardbelopp på mikrosekunder. Den nya teknologin\r\nhar också öppnat för samtal mellan människor i\r\njordens alla hörn på ett sätt som inga nya murar skall\r\nkunna hindra. Det ger hopp om att det skall kunna gå\r\natt bygga demokratiska motkrafter till den\r\ninternationella storfinansen.\r\nJag vill försäkra Bengt Westerberg om att\r\nVänsterpartiet kommer att delta i det internationella\r\narbetet. Det är ett internationalistiskt parti.\r\nI FN och dess ekonomiska institution växer kraven\r\npå en demokratisering, på att USA:s och de f.d.\r\neuropeiska kolonialmakternas dominans skall brytas.\r\nDet senaste exemplet är hämtat från Valutafondens\r\noch Världsbankens årsmöte för ett par veckor sedan.\r\nDå lyckades fattigare länder driva igenom en viss\r\nnyfördelning av speciella dragningsrätter, trots ett\r\nstarkt motstånd från främst Tyskland och EU men\r\nockså från USA och Japan.\r\nAnhängarna till ett svenskt medlemskap försöker\r\ngöra EU till vår tids mest spännande projekt, till en\r\näventyrsfärd med en farkost som vi alla kan vara med\r\noch styra. När vi som är kritiska till medlemskapet\r\npekar på EU:s högre murar utåt, på valutasamarbetets\r\nstelbenta regler och på den föråldrade utrikespolitiken\r\nmed rötter i kolonialtiden och i det kalla kriget hävdar\r\nja-sidan att EU är ett dynamiskt projekt - Olof\r\nJohansson säger att det är ett föränderligt projekt -\r\noch att medlemskapet inte tvingar in oss i vare sig\r\nvalutaunionen eller militärsamarbetet. Det finns t.o.m.\r\nsocialdemokrater som säger att EU kan förvandlas till\r\nett socialistiskt projekt. Det skulle vara intressant att\r\nhöra Mats Hellström tala om vad han anser om den\r\nsaken.\r\nDet finns också en märklig kluvenhet i ja-sidans\r\nargumentation. Medlemskapet är inte bara dynamiskt\r\noch föränderligt. Det är också förutsägbart. Kursen är\r\nsatt. Det är stabilt, säger Carl Bildt.\r\nAlla de siffror på fler investeringar, lägre ränta,\r\nhögre BNP och fler jobb i Sverige vid ett medlemskap\r\nsom ja-sidan jonglerar med bygger på abstrakta\r\nekonomiska modeller. Medlemskapet antas ge en\r\nstörre stabilitet jämfört med EES-avtalet, som ständigt\r\nändras, gradvis eroderas och vars ettåriga\r\nuppsägningstid skapar osäkerhet. Det säger alltså ja-\r\nsidan.\r\nNu finns det tack och lov hederliga ekonomer -\r\nnågra av dem finns rent av på ja-sidan - som har\r\ngranskat den här sortens kalkyler och som erkänner\r\natt motivet för att säga ja bara kan vara politiskt.\r\nHarry Flam, Nils Gottfries och Henrik Horn\r\nskriver i det nummer av Ekonomisk debatt som jag\r\ntror kommer ut i dag att man över huvud taget inte\r\nkan fästa något avseende vid Konsekvensutredningens\r\nberäkningar av tillväxteffekter av EU-medlemskapet.\r\nDeras kritik kan med exakt samma skärpa riktas mot\r\nt.ex. siffrorna om att det blir 1 % högre ränta vid ett\r\nutanförskap, som samtliga deltagare på ja-sidan har\r\njonglerat med i debatten.\r\nJag vill alltså fråga er på ja-sidan hur ni vill ha det.\r\nÄr EU ett föränderligt, dynamiskt och spännande\r\nprojekt, eller är det ett förutsägbart och stabilt\r\nprojekt?\r\nFör mig är det ganska klart att EU är Carl Bildts\r\nprojekt snarare än Ingvar Carlssons och Mats\r\nHellströms.\r\nSärskilt svårt har jag haft att förstå hur\r\nSocialdemokraterna ser på penning-  och\r\nfinanspolitiken vid ett medlemskap.\r\nI Jan Bergqvists och Anita Gradis reservation till\r\nRiksbanksutredningen avvisades det borgerliga\r\nförslaget att lagfästa inflationsmålet som överordnat\r\noch Riksbankens mer oberoende ställning med\r\nmotiveringen, att grunden för att skapa trovärdighet\r\ninte läggs genom formella lagregler utan i stället\r\ngenom att bygga upp förtroende för den ekonomiska\r\npolitiken och skapa en bred acceptans i samhället för\r\nbetydelsen av en låg inflation.\r\nMen, Mats Hellström, regleringen av\r\nriksbankernas oberoende och av\r\ninflationsbekämpningens överhöghet är ju själva\r\ngrundbulten i EU:s penningpolitiska samarbete. Om\r\nSverige blir medlem måste vi ju rätta oss efter detta\r\nredan den 1 januari 1995. Det har inte med det tredje\r\nsteget i valutasamarbetet att göra. Ni kommer alltså\r\ninte att kunna fullfölja er linje när det gäller synen på\r\npenningpolitiken och Riksbanken vid ett medlemskap.\r\nDen socialdemokratiska uppfattningen om\r\nfinanspolitiken är lika oklar. Ingvar Carlsson talade på\r\nden socialdemokratiska partikongressen om att\r\nåterupprätta keynesianismen på EU-nivå. Allan\r\nLarsson har talat mycket om att vi nu skall få se den\r\nsvenska synen på finans- och arbetsmarknadspolitik\r\ngå segrande fram i EU.\r\nMen i EU-kommissionens vitbok från december\r\n1993 talades det om ökade löneskillnader och\r\nflexibilitet på arbetsmarknaden, inte om en samordnad\r\nfinans- och arbetsmarknadspolitik. Ministerrådet vred\r\nförslagen ytterligare ett steg åt höger. Det är ingen\r\nslump att Carl Bildt och Helmut Kohl helhjärtat kan\r\nansluta sig till de principer som vägleder EU:s syn på\r\nsåväl finans-  som penningpolitik. Jag förstår inte\r\nriktigt den socialdemokratiska optimismen på denna\r\npunkt.\r\nMedlemskapet betyder för jordbruket och teko en\r\nåtergång till den gamla regleringspolitiken. Ja-sidan\r\nförsäkrar att det handlar om tillfälliga reträtter. Jag\r\npåminns litet grand om linje 2 i\r\nkärnkraftsomröstningen. Det är tydligen fråga om att\r\navveckla spannmåls-  och fläskbergen med förnuft.\r\nTror verkligen ja-sidan att det är lättare att besegra\r\nfranska bönder och portugisiska skjortfabrikanter än\r\nvad det var att besegra kärnkraftslobbyn här i\r\nSverige?\r\nVi har blivit anklagade på nej-sidan för att vi\r\nsaknar både alternativa förslag och förståelse för\r\nekonomisk realism. Också där påminner argumenten\r\nom kärnkraftsdebatten. Men jag tror inte att vi på nej-\r\nsidan kommer att underskatta plånboksfrågornas,\r\nekonomins, genomslagskraft den här gången. Efter att\r\nha varit ute på ganska många möten i EU-frågan anser\r\njag att förståelsen på nej-sidan för att det kommer att\r\nkrävas en mycket kärv budgetsanering, oavsett hur det\r\ngår den 13 november, är god.\r\nHerr talman! I boken Hallänning Svensk Europé\r\nhänvisar Carl Bildt till Churchill, som brukade tala\r\nom Europa som både civilisationens och den kristna\r\ntrons och etikens vagga. I dag talade Carl Bildt om\r\nutanförskapet och Sverige som en del av en restpost\r\nbland randstaterna.\r\nDet var den sortens Europakaxighet som min\r\ngeneration reagerade så starkt emot. Vi läste Görans\r\nPalms orättvisa betraktelse och förfärades över det\r\nvästerländska storhetsvansinnet och kolonialismens\r\nilldåd. Vi slog för långt över åt andra hållet och trodde\r\natt mycket som det svenska etablissemanget sade om\r\ndiktaturerna i öst var lögn. Där hade vi fel.\r\nMen jag är också stolt över mycket av vad min\r\nvänstergeneration tyckte och ville. Vi trodde på\r\nrättvisan och solidariteten. Jag tror vi bidrog till den\r\naktiva svenska neutralitetspolitiken och till att göra\r\nSverige känt i tredje världens länder. När ni reser i\r\ndag i Vietnam, Sydafrika eller Nicaragua märker ni\r\natt Sverige har ett gott rykte som en självständig\r\nnation som inte står på de rika ländernas sida.\r\nHerr talman! Svenska folket skall rösta den 13\r\nnovember. Om det blir ett ja, kommer vi\r\nvänsterpartister att rösta ja här i riksdagen. Jag räknar\r\nmed att ni som vill ha ett ja kommer att rösta nej om\r\nsvenska folket säger nej den 13 november. Jag vill\r\nsluta med att fråga Mats Hellström följande. För att\r\nskapa klarhet läggs väl propositionen fram även vid\r\nett nej? Då skall vi väl här i riksdagen rösta nej till\r\nEU-propositionen? Det finns en osäkerhet hos\r\nsvenska folket om ja-sidan verkligen kommer att rätta\r\nsig efter ett nej om svenska folket i god demokratisk\r\nordning röstar nej. Jag har ganska gott hopp om att\r\nsvenska folket kommer att vara så klokt att man röstar\r\nnej.</pre><pre>Anf.  5  MARIANNE SAMUELSSON (mp):\r\nHerr talman! Det är fascinerande att sitta och\r\nlyssna på herrarna som har talat för ett ja till\r\nmedlemskap. Jag undrar ibland var jag befinner mig\r\nnär jag hör Carl Bildt tala om att vi måste finnas med\r\ni Europa. Jag har alltid uppfattat att jag lever och bor i\r\nEuropa, och jag är stolt över det. Frågan i avtalet är\r\nvilket inflytande vi kommer att ha över den politik vi\r\nskall föra här hemma och det internationella\r\ninflytande som vi kommer att få i framtiden.\r\nOlof Johansson talar om att vi behöver mer\r\nsamarbete. Ja visst behöver vi det. Men då skall vi\r\ninte låsa in oss och bara samarbeta med några få\r\nländer. Bengt Westerberg talar om freden och miljön,\r\nmen han har helt andra utgångsvyer än vad jag har när\r\njag talar om fred och miljö.\r\nDet finns för mig och mitt parti tre tunga skäl till\r\natt rösta nej till medlemskap i den europeiska unionen\r\noch det framförhandlade avtalet. Det är avtalet vi\r\nskall rösta om, dvs. demokratin, miljön och det\r\ninternationella samarbetet.\r\nDemokrati bygger på att människor kan vara\r\naktiva och har möjlighet att påverka. Vi har i Sverige\r\nhaft den s.k. folkrörelsedemokratin. Det är den modell\r\nsom har byggt på att våra folkrörelser och\r\nmedlemmarna har haft möjlighet att påverka bl.a.\r\ngenom att i en mängd frågor vara remissinstanser.\r\nDetta har inneburit att man i ett tidigt stadium har\r\nkommit in i beslutsprocessen och kunnat komma med\r\nsynpunkter och påverka.\r\nI den pågående EU-debatten har frågan vänts. När\r\navtalet var färdigförhandlat gavs det möjligheter för\r\nremissinstanser att ha synpunkter. Det var synpunkter\r\nsom då inte kunde beaktas eftersom avtalet redan var\r\npåskrivet.\r\nDetta tycker jag med all tydlighet visar på\r\nproblemet med demokratin vid ett medlemskap. Det\r\nförväntas inte längre att det skall finnas aktiva\r\nsamhällsmedborgare. Den lilla grupp som är med och\r\nstyr inom EU har redan bestämt sig innan folket ges\r\nmöjlighet att påverka.\r\nPå samma sätt gäller detta beslutsprocessen inom\r\nmiljöområdet. Miljöbesluten inom EU är litet av en\r\nkatastrof. Framför allt är det EU:s inre marknad och\r\nstruktur som leder till ökad miljöbelastning. Men det\r\när inte det enda problemet med miljön inom EU.\r\nJordbrukspolitiken kan ur miljösynvinkel närmast\r\nbetraktas som en katastrof. Den jordbrukspolitiken\r\ntvingas nu Sverige att anamma.\r\nPå kemikalieområdet går det att se en stor mängd\r\ndiffusa utsläpp av diverse slag, bl.a. på varusidan.\r\nSverige har inte fått ett enda permanent undantag i\r\navtalet för de bättre regler som finns här.\r\nDet är kanske just det avtal som svenska folket\r\nskall rösta om som vi bör föra betydligt mer debatt\r\nkring. Och det var precis det som Per Gahrton tog\r\nupp. Men Bengt Westerberg påpekade att Per Gahrton\r\ngick in på detaljer. Men ett avtal är alltid fyllt av\r\ndetaljer, och det är dessa man naturligtvis skall ta\r\nställning till när man skall rösta. Den tredje viktiga\r\nfrågan är den internationella solidariteten. På den\r\npunkten känner jag en extra stor oro över att Sveriges\r\nröst kommer att försvinna i de internationella\r\norganen. I avtalet står det nämligen att vi skall ha en\r\ngemensam utrikes-  och säkerhetspolitik. Men Sverige\r\nhar inte begärt några undantag från den gemensamma\r\nutrikes-  och säkerhetspolitiken, som på sikt också\r\nskulle kunna leda till en gemensam försvarspolitik.\r\nI bl.a. Dinkelspiels tal står att läsa: Vi inser att det\r\ngemensamma målet är en gemensam utrikes-  och\r\nsäkerhetspolitik som på sikt kan leda till ett\r\ngemensamt försvar. Vi tänker inte motsätta oss detta.\r\nMen därmed har ju Sverige lovat att följa det som\r\nstår i Maastrichtavtalet. Under Artikel J står att läsa\r\natt man skall samordna sin utrikespolitik så att den\r\nnationella politiken är i överensstämmelse med de\r\ngemensamma ståndpunkterna.\r\nI internationella forum och på internationella\r\nkonferenser skall man hävda den gemensamma\r\nståndpunkten. Därmed försvinner Sveriges\r\nmöjligheter att i t.ex. FN ha en egen politisk åsikt.\r\nNaturligtvis kommer detta att drabba tredje världen.\r\nHerr talman!  När riksdagens öppnade gladdes vi\r\nkvinnor åt att vi hade fått ökat inflytande i riksdagen.\r\nVi hade ökat antalet kvinnor, och vi var stolta över att\r\nvi i Sverige var bäst i världen när det gäller\r\nkvinnorepresentationen. Men vi var inte bara ute efter\r\natt vara många kvinnor, utan vi var också ute efter att\r\nfå ökat inflytande och makt. Det känns därför extra\r\nupprörande att man nu försöker flytta makten från\r\nriksdagen till regeringen och EU. Den lagstiftande\r\nmakten kommer inte längre att vara hos oss folkvalda\r\ni Sveriges riksdag.\r\nDet var därför en grundlagsändring klubbades\r\nigenom i våras, en grundlagsändring som innebär att\r\nEU:s lagar står över Sveriges lagar, om svenska folket\r\nmot förmodan skulle rösta ja till avtalet och därmed\r\nmedlemskapet i den europeiska unionen. Då kommer\r\nvi att få ca 80 000 sidor ny lagtext som skall gälla,\r\ndetta utan att vare sig riksdagen eller den svenska\r\nfolkrörelsen haft möjlighet att påverka innehållet i\r\nlagarna.\r\nFör att riksdagen över huvud taget skall få insyn i\r\nbesluten står det i propositionen att man måste\r\nupprätta ett EU-utskott. Dit skall EU:s representanter\r\nvara skyldiga att rapportera vad som är på gång.\r\nKanske var det inte så konstigt att det var betydligt\r\nlättare att få in fler kvinnor i riksdagen den här\r\nvalomgången; makten skall ju ändå inte ligga här\r\nlängre. Kvotering är inte heller något som EU värnar\r\nom i sin jämställdhetspolitik.\r\nHerr talman!  Avslutningsvis vill jag säga att\r\nsvenska folket behöver en tydlig bild av vad EU-\r\navtalet innehåller. Det är ju det man skall rösta om.\r\nHur blir det med EU-avgiften? Vem skall betala\r\nden? Summan 20 miljarder kronor är stor i en\r\nekonomi som Sveriges, som den ser ut i dag. Om man\r\ndessutom läser regeringens egna\r\nkonsekvensutredningar vad gäller ekonomin, finner\r\nman i bilaga 6 att 20 miljarder kronor endast utgör en\r\ndel av kostnaden. Man räknar dessutom med en\r\nskatteanpassning på 20-30 miljarder kronor\r\nytterligare.\r\nApropå vinsten sägs det att de vinster som Sverige\r\ngör med ett medlemskap görs redan med hjälp av\r\nEES-avtalet. Påståenden om att EES-avtalet skulle\r\nvara en så stor katastrof stämmer inte med de\r\nekonomiska utredningar som regeringen själv gjort.\r\nJag förväntar mig att vi från Socialdemokraterna får\r\nlitet mer svar på varifrån avgiften skall tas.\r\nVad gäller alliansfriheten kan jag inte förstå hur\r\nman i avtal kan skriva in att man skall vara alliansfri i\r\nen union som skall ha gemensam utrikes-  och\r\nsäkerhetspolitik, gemensam ekonomisk politik,\r\ngemensamt medborgarskap och gemensamma yttre\r\ngränser. Jag har talat med många människor om detta.\r\nFramför allt de som inte är svenskar har mycket svårt\r\natt förstå hur man kan mena att Sverige skulle kunna\r\nförhålla sig alliansfritt.\r\nFrågan om drogpolitiken kräver också sitt svar. I\r\nSverige har vi en aktiv kamp mot narkotikan för att\r\nbekämpa den. Men hur skall vi klara att ha en aktiv\r\ndrogpolitik i Sverige om Sverige skall ha öppna\r\ngränser? Vi får inte längre någon möjlighet att stoppa\r\nflödet vid gränsen. Det är klart att det finns skillnader\r\nmellan ett medlemskap och ett icke-medlemskap,\r\nframför allt när det gäller våra möjligheter att fatta\r\nvåra egna beslut, att ha en egen ekonomisk politik och\r\natt ha en aktiv internationell politik.</pre><pre>Anf.  6  ALF SVENSSON (kds):\r\nHerr talman!  Under en valrörelse hör det till att\r\nman söker det som skiljer och inte det som förenar.\r\nDet är demokratins väsen att vi sedan naturligtvis\r\ndebatterar om det som vi har olika åsikter om. Jag tror\r\nemellertid att det också i en EU-debatt kunde vara\r\nrimligt att något söka det som förenar och som vi har\r\ngemensam uppfattning om. Medlemskap eller inte\r\nmedlemskap handlar ju inte om, som Bengt\r\nWesterberg uttryckte det, himmel eller helvete. När\r\nman lyssnar till Marianne Samuelsson får man hela\r\ntiden höra att det handlar om en katastrof om det blir\r\nett medlemskap för Sveriges del. Jag tror att när det i\r\ndebatten jagas fram den typen av stämningar är inte\r\ndebatten sann; man försöker ju nästan påstå att den\r\nena sidan har monopol på all klarsyn och allt förnuft\r\nsamt på en framtid i välfärd.\r\nHerr talman!  Precis som det sagts tidigare har\r\nEuropaidén sina rötter i den verklighet som fanns\r\nefter två fasansfulla världskrig. Vi får inte glömma\r\ndet allt för snabbt. Absolut ingenting tedde sig mer\r\nsjälvklart för de tre kristdemokraterna, fransmannen\r\nRobert Schumann, tysken Konrad Adenauer och\r\nitalienaren Alcide de Gasperi, än att efter världskrigen\r\nfundera över vad de samfällt skulle kunna göra för att\r\nundanröja riskerna för ett nytt krig. Det hade väl varit\r\nbrottsligt om inte kungstanken efter två världskrig\r\nhade varit hur man skulle främja freden för att bevara\r\nden. Eller hur? Den ledande tanken efter kriget var\r\nnaturligtvis vad man kunde göra för att värna freden,\r\nvad man kunde göra för att förvalta fred och frihet,\r\nför att dika ur de träskmarker i vilka misstänksamhet\r\noch våld, hat och vanvett jäser - fattas bara annat.\r\nKristdemokrater nere på den europeiska\r\nkontinenten har gång på gång till mig uttalat en viss\r\nbesvikelse över att vi i Norden inte riktigt anammar\r\nsjälva EU- idén, samförstånds- och fredsidén. Vi vet\r\natt Europas historia är full av gränskonflikter. En\r\nhistorisk atlas kan entydigt visa oss hur gränser\r\nförskjutits efter krig, hur gränsbommar skapat\r\nfrämlingsskap och hur maktgalna furstar sått\r\nmisstänksamhet och revanschlusta runt mer eller\r\nmindre artificiella nationsgränser.\r\nVi vet från en mängd skilda områden att\r\nkontakter, umgänge, möjlighet att mötas och leva\r\ntillsammans är den bästa förutsättningen för att främja\r\nrespekt och förståelse människor emellan. Det var ju\r\ndärför inte ett uns egendomligt att Europafäderna ville\r\nföra människor närmare varandra genom att lyfta\r\ngränsbommar och sudda ut gränser.\r\nEtt annat påstående som vi säkert från både ja- och\r\nnej-sidan också kan enas om är att människovärdet är\r\nuniversellt. Varje individ är unik och har ett och\r\nsamma värde. Uttryckt med andra ord: det existerar\r\ninga geografiska eller nationella gränser, inga\r\navstånd, inga språkliga barriärer som kan gradera eller\r\nrelativisera människovärdet. Det är således helt\r\nomöjligt att göra gällande att vi inte skulle se samma\r\nmänniskovärde i belgaren eller italienaren som i vår\r\negen granne. Detsamma gäller givetvis vår relation till\r\ntanzaniern och innevånaren i Dhaka. Därmed har jag\r\ngivetvis inte sagt att alla sammanhang, alla\r\nsammanslutningar, unioner och föreningar är något\r\nsom man bör finnas med i. Men jag vill ha\r\nunderstruket att vårt ansvar för medmänniskor inte är\r\nnationellt begränsat, att vi inte har rätt att placera oss\r\npå åskådarläktarna när vi kan vara med och påverka.\r\nLåt oss då fråga oss: Ger ett medlemskap i EU oss\r\nstörre chans att bry oss om medmänniskor på ett\r\npositivt sätt än vad ett utanförskap ger? Har vi något\r\nsom vi tror är värt att förmedla till människor nere på\r\nden europeiska kontinenten? Om så är fallet,\r\nförmedlar vi detta bättre genom att vara medlemmar i\r\nEU än att stå utanför? Finns det rent utav något i EU\r\nsom vi borde kunna tillägna oss, lära oss, ta till oss?\r\nDet vore ju förfärligt om inte också den frågan\r\nställdes. Kan det rent av vara så att vi svenskar kan få\r\nstöd och styrka från folk nere på kontinenten när det\r\ngäller människosynen, när det gäller värderingar.\r\nMåste vi alltid se folken på kontinenten som en grupp\r\nfolk som skall beröva oss, ta ifrån oss någonting - de\r\nkan kanske ge oss någonting. Om så är fallet, sker\r\ndetta bäst och mest genom ett medlemskap eller via\r\nett samarbete över EU-gränsen.\r\nHur kan vi vara med och påverka i Europa och\r\nglobalt? Detta tycker jag är en av de viktigaste\r\nfrågorna. Jag tycker inte att frågan 1994 hur vi mest\r\nkan tänka på oss själva och isolera oss är särskilt\r\nrimlig.\r\nKan vi månne bättre som medlemmar i EU verka\r\nför frihandel än vad vi kan utanför? En sak är ju\r\novedersäglig, att när EU sänker sina tullmurar så\r\nbetyder det mer för de fattiga länderna än om en liten\r\nnation som Sverige ensamt gör det.\r\nMen hur går det med vår rätt att bestämma över\r\noss själva? Det är den vanliga frågan, och det har\r\nmänniskor frågat ända sedan stamhövdingarna skulle\r\nslå ihop sina påsar, sedan landskapsrikena skulle\r\nförenas, sedan kommuner i Sverige slogs samman.\r\nRisken finns alltid att byråkrater och politiker\r\nförsöker att samla makt på sig. Samtidigt vet vi att\r\nmånga frågor kräver gemensamma europeiska och\r\ninternationella lösningar. De  gäller de stora\r\nmiljöfrågorna, flyktingfrågorna, arbetslösheten,\r\nbiståndet till u-länderna osv. Det blir alltså nödvändigt\r\natt fatta beslut på olika nivåer. Men vi måste ha en bra\r\nprincip för att se till att besluten fattas på rätt nivå.\r\nOch det har vi. Det är subsidiaritetsprincipen.\r\nDet betyder att varje beslut skall fattas på den nivå\r\nsom är så nära dem som berörs av besluten som\r\nmöjligt. Och ofta kan individer eller små naturliga\r\ngemenskaper eller kommuner vara de som skall fatta\r\nbesluten, men de saknar resurser. Därför behövs stöd,\r\neller subsidier, i någon form. Stödet kan vara pengar,\r\nlagstiftning, råd, minoritetsskydd och mycket annat.\r\nHerr talman! Jag är övertygad om att vi inom EU\r\nkommer att finna att en del frågor kommer att\r\nbeslutas i större kretsar, på högre nivå än vad vi är\r\nvana vid. Samtidigt kommer andra beslut att komma\r\nnärmare kommuner, arbetsplatser, familjer och\r\nindivider.\r\nLåt mig erinra om en del frågor som regering,\r\nriksdag, landsting, kommuner och arbetsmarknadens\r\nparter kommer att besluta om i Sverige. Och det\r\ngäller oavsett om Sverige blir EU-medlem eller\r\nbehåller EES-avtalet.\r\nVård och omsorg, barnomsorg, sjukvård och\r\näldreomsorg bestämmer vi själva över. Det ingår\r\nvarken i EES-avtalet eller i EU-medlemskapet. Så de\r\nviktigaste frågorna finns fortfarande inom landets\r\ngränser. Den socialdemokratiska regeringen är enligt\r\nmitt sätt att se farligare för vårdnadsbidraget,\r\nfriskolorna, skolpengen och valfriheten inom vården\r\nän vad ministerrådet i Bryssel är.\r\nHur stor pension, hur stor sjukpenning, hur stort\r\nbarnbidrag och hur hög arbetslöshetsersättning vi\r\nskall ha avgör vi själva. Men EU har regler som\r\nskyddar dem som flyttar mellan länderna.\r\nVi bestämmer själva över hur skolan skall se ut,\r\nhur många år man skall gå i skolan, vilket innehåll\r\nutbildningen skall ha. Vi bestämmer regler för\r\nstudiebidrag och studiemedel.\r\nOch huvuddelen av arbetsmarknadspolitiken\r\nbestämmer vi själva över. EU utarbetar gemensamma\r\nförslag för att minska arbetslösheten. Men vi själva\r\nbeslutar om åtgärderna i Sverige.\r\nAlla direkta skatter - inkomstskatt, kapitalskatt,\r\nfastighetsskatt och liknande - bestämmer vi svenskar\r\nsjälva över. Det har inte med EU att göra. Också det\r\nsvenska försvaret bestämmer vi över, även om vi blir\r\nmedlemmar i EU. Vi avgör om vi vill bli med i ett\r\nkommande försvarssamarbete.\r\nAllemansrätten har inte heller med EU att göra.\r\nVi bestämmer själva om alkoholkonsumtionen\r\nskall minska i Sverige. Vi behåller Systembolaget,\r\nmen de statliga alkoholmonopolen för tillverkning och\r\nimport/export försvinner.\r\nUnder senare år har den s.k. marknaden\r\ndebatterats flitigt i Sverige. Mer eller mindre\r\npreciserat har kritik riktats mot marknaden och\r\nmissförhållanden har påtalats. Den som pläderat för\r\natt marknaden skall tuktas - förstås utan att tala om\r\nhur - har i regel plockat pluspoäng. Det har\r\nexempelvis sagts att man borde hitta någon tröghet\r\nsom gör att kapitalet inte så lätt flyger över\r\nnationsgränsen. Detta eteriska önskemål tyder just på\r\natt vår lilla svenska ekonomi lätt blir en kastboll i det\r\ninternationella kapitalets stora nävar. Därför är det\r\nsvårt att förstå att en del av dem som vill tukta\r\nkapitalet är så ängsliga för den styrka och stadga som\r\nett EU-medlemskap ger.\r\nHerr talman! Jag tycker att det är en absolut\r\nsjälvklarhet att vi skall respektera varandras åsikter i\r\nEU-debatten. Vi vet att skiljelinjen mellan ja och nej\r\ngår genom de flesta politiska partier. Det tillhör\r\ndemokratisk mognad att sakligt debattera och ärligt\r\nrespektera åsikter.\r\nMen det måste vi väl alla vara överens om, att\r\nEuropa i dag är ett helt annat än när EU-fäderna\r\nbörjade grubbla över kontinentens framtid. Men för\r\nden skull hade de rätt när de satsade på fred och\r\nfrihet.</pre><pre>Anf.  7  Statsrådet MATS HELLSTRÖM (s):\r\nHerr talman! Vi har skäl att glädja oss å det finska\r\nfolkets vägnar. Vi har också skäl att glädjas med den\r\neuropeiska unionen. Ett finskt medlemskap i EU\r\nbetyder en starkare nordisk profil där Danmark hittills\r\nhar kallat sig bryggan till Norden. Skulle också Norge\r\noch Sverige bli medlemmar kommer den nordiska\r\nmodellen på många sätt att åberopas inom EU när det\r\ngäller framtidslösningar.\r\nPå många håll inom EU har man stora\r\nförväntningar på oss i Norden att vi skall bidra med\r\nuppslag och initiativ för att man skall kunna ge sig i\r\nkast med de stora framtidsfrågorna, sysselsättning,\r\narbetsmarknad, Europas miljö och medborgarnas\r\ndelaktighet.\r\nFörra veckan hade vi en stor och viktig EU-debatt\r\nhär i kammaren. Vi som är anhängare av medlemskap\r\nställde då frågor till nej-sägarna. Vilken politik skall\r\nföras om vi blir stående utanför den 14 november? Vi\r\nfick inte många svar då. Och de svar som vi fick har\r\nju förlorat mycket av sin aktualitet bara under den\r\nvecka som har gått.\r\nDet finns i dag inget nordiskt alternativ till EU när\r\nnu Finland blir medlem och tillsammans med\r\nDanmark vill verka för det nordiska inom EU. EES-\r\navtalet, som nej-sidan stöder sig på, urholkas alltmer\r\nför varje land som lämnar EFTA. Med Finland som\r\nEU-medlem och med Sverige som utanförstående,\r\nskulle gränsen mellan Sverige och den europeiska\r\nunionen gå vid Torne älv mellan Haparanda och\r\nTorneå.\r\nMed tanke på den debatt som fördes och de\r\nargument som framfördes förra gången kan väl ingen\r\nlängre på allvar använda sig av det som nej-sidan har\r\nanfört varje gång det har hållits en debatt. Nej-sidan\r\nhar hävdat att Sverige skulle bli en delstat som skulle\r\nförlora sin självständighet som nation. Vilket folk i\r\nEuropa är det som kanske mer än andra har slagit och\r\nslår vakt om sin självständighet, t.o.m. under två krig?\r\nFinns det någon som verkligen på allvar vågar påstå\r\natt Finlands folk med öppna ögon skulle rösta bort sin\r\nsjälvständighet?\r\nDen allmänpolitiska debatten under dessa tre\r\ndagar kommer att handla om hur vi skall klara jobben\r\noch möta hoten mot den svenska välfärdsstaten. Vad\r\när det som gör nej-sägarna så rädda för att samarbeta\r\nmed andra för att klara sysselsättningen i en värld där\r\nde ekonomiska krafterna är så starkt internationellt\r\nsammanflätade? Ensam är inte stark i denna värld.\r\nSpanien har försökt att komma till rätta med sin\r\narbetslöshet för sig, Belgien sin för sig och Frankrike\r\nsin för sig. Ingen har lyckats. Varför skulle det vara\r\nlättare för oss att lösa arbetslöshetens problem på\r\negen hand? Vi vet alla hur Frankrike misslyckades i\r\nbörjan av 1980-talet, och man lärde sig av den läxan.\r\nMen skulle Sverige, som är ett betydligt mindre land,\r\nvara bättre än Frankrike på detta?\r\nUnder trycket av lågkonjunkturen har insikten\r\nkommit i EU att också arbetslösheten måste\r\nbekämpas med en gemensam politik. Nu står\r\nsysselsättningen på den gemensamma dagordningen.\r\nSysselsättningen, Johan Lönnroth, är inte underordnad\r\ninflationsbekämpningen i Maastrichtavtalet. De\r\nbehandlas likvärdigt där, och det tror jag att Johan\r\nLönnroth vet.\r\nVitboken är det första steget. Man vill satsa på en\r\naktiv arbetsmarknadspolitik och\r\nkompetensutveckling. Det gäller också transporter,\r\ntelekommunikationer och mycket annat som skapar\r\njobb. EU har bara under de senaste åren satsat 58\r\nmiljarder på olika program till arbetsmarknadsstöd.\r\nFram till 1998 kommer man att gå vidare med 135\r\nmiljarder. Det handlar då om viktiga och konkreta\r\nsaker som vi också brukar diskutera här i vår\r\nkammare.\r\nDet handlar om miljarder för att förbättra\r\njämställdheten mellan kvinnor och män, att integrera\r\nungdomar på arbetsmarknaden, om vidareutbildning\r\nför dem som riskerar att fastna i arbetslöshet i gamla\r\nindustrier, en ökad satsning på vidareutbildning och\r\nkompetensutveckling. Det är också ett svar på våra\r\nsocialdemokratiska vänners krav i Europaparlamentet.\r\nSverige kommer att få ta del av strukturfonderna om\r\nSverige blir medlem.\r\nDe europeiska socialdemokraternas parti har\r\nutarbetat ett program om arbete i Europa under Allan\r\nLarssons ledning - han kommer att tala om det\r\nsenare. Det är det första steget in i en gemensam\r\npolitik för att skapa sysselsättning.\r\nVarför skall inte Sverige delta i det samarbete som\r\nbyggs upp för att skapa jobb?\r\nSamarbete över gränserna för att skapa nya jobb är\r\nemellertid inte nog. Det är också ett måste för dem\r\nsom har jobb. Om det inte fattas beslut som motverkar\r\nsocial dumpning, konkurrens mellan nationerna på det\r\nområdet, ställs länder och människor mot varandra.\r\nLänder med dålig arbetsrätt gynnas, andra\r\nmissgynnas, företag flyttar ut - i det ökända\r\nHooverfallet flyttades produktionen från Frankrike till\r\nSkottland - till länder där arbetsvillkoren är sämre\r\noch företagen tjänar mer.\r\nEU-samarbetet handlar också om att motverka\r\nsocial dumpning. Det är vad det sociala protokollet\r\nhandlar om. Jag undrar hur ett parti som kallar sig ett\r\nvänsterparti kan säga nej till det sociala protokollet\r\noch i stället i realiteten bejaka en okontrollerad\r\nmarknad, där risken är stor att trygghet och hälsa i\r\narbetslivet motverkas?\r\nKoncernfackliga avtal är viktiga för Europafacket.\r\nKampen för sådana har nu pågått i 25 år. Nu har\r\nministerrådet fattat ett beslut om koncernfackliga\r\navtal. Det är en stor framgång för det fackliga\r\nsamarbetet i Europa. Representanter för företagen\r\nskall sätta sig ner med facket och förhandla om\r\nkoncernavtal.\r\nVarför skall vi säga nej till samarbete över\r\ngränserna som ger resultat för löntagarna? På vilket\r\nsätt hade det varit bättre om varje enskild nation inom\r\nEU hade försökt driva frågan om koncernfackliga\r\navtal mot de multinationella företagen?\r\nVi har en lång väg tillbaka till full sysselsättning.\r\nEU-medlemskap löser inte automatiskt Sveriges\r\nproblem, men ett medlemskap förbättrar\r\nmöjligheterna att skapa jobb. Det ger oss chansen att\r\ngemensamt med våra grannländer skapa tryggare och\r\nbättre samhällen.\r\nSamarbetet inom EU är naturligtvis inte alls\r\nokontroversiellt. Det är ofta alldeles för trögt, rätt så\r\nsegt. EU är inte någon perfekt beslutsapparat,\r\ntvärtom. Min kritik av EU är ofta att allt tar för lång\r\ntid, det är litet segt och trögt. Man måste fråga sig\r\nvarför det är så. Jo, det är baksidan, allt det negativa.\r\nDet positiva är att EG är ett samarbetssystem där man\r\ninte kör över nationer, där inte stormakterna vältrar\r\növer de små, utan där varje land, varje gruppering\r\nskall ha med sin bit. Det är egentligen likt svensk\r\nkommunalpolitik. Det finns någonting gott i detta. Det\r\när ett samarbete mellan länderna.\r\nVarför skulle vi ställa oss utanför? Tror vi\r\nverkligen att vi ensamma är starkare i en\r\ninternationell situation där så gott som alla andra\r\nomkring oss bedömer att samarbete är viktigt, också\r\nom det kan ta tid?\r\nVi har i Sverige Västeuropas högsta ränta. Om vi\r\nfick ner räntan på en genomsnittlig europeisk nivå,\r\nskulle budgetunderskottet här minska med 30 à 40\r\nmiljoner kronor. Frågan till nej-sägarna, inte minst till\r\nJohan Lönnroth som hänvisar till att man bör ta en\r\ndiskussion om studier som handlar om analyser, är:\r\nVad är det för politik som ni vill föra för att\r\nkompensera det faktum att Sverige får leva med en\r\npermanent högre ränta i ett utanförskap? Den frågan\r\nmåste ni svara på. Om så gott som alla andra\r\nsamarbetar kring valutapolitik, hjälper varandra\r\ngenom riksbankerna när det blir spekulation, är det\r\nsjälvklart att tendensen blir att vi får en högre ränta,\r\natt vi permanent kommer att få leva med högre\r\nkostnader, om inte någon mycket speciell politik\r\ngenomförs. Vad är det för politik? Johan Lönnroth\r\nmåste rimligen upp till bevis efter sitt inlägg.\r\nÖsterrikes exempel är intressant när det gäller\r\nfrågan hur företagen reagerar på ett EU-medlemskap.\r\nFörra året föll investeringarna med ungefär 18 % i\r\nÖsterrike. Allt pekade på att den nedåtgående trenden\r\nskulle fortsätta. Med Österrikes ja till ett fullt\r\nmedlemskap i EU och den samlade ekonomiska\r\nåterhämtningen har lett till en kraftig vändning. I\r\nstället för ett förutsett investeringsfall på 3 % ökar nu\r\ninvesteringarna med 5 %. Det är till stor del en effekt\r\nav att det österrikiska folket har sagt ett klart ja till ett\r\nmedlemskap.\r\nSäger vi nej till att Sverige skall få påverka,\r\nkommer inte svenska företag och\r\nintresseorganisationer att vara overksamma och\r\nhoppas att det ändå fattas bra beslut i Bryssel. De\r\nkommer att åka dit för att påverka och få gehör för\r\nsina idéer. LRF och Stockholms stad har redan kontor\r\ni Bryssel, bilindustrin likaså. Politiken däremot, som\r\nalltid varit ett redskap för de missgynnade i samhället,\r\nkommer att stanna inom Sveriges gränser vid ett nej.\r\nMen det behövs en politisk motkraft till företag och\r\nkapital som rör sig oberoende av nationsgränser.\r\nI politiken görs orättvisor synliga. Därför är det så\r\nviktigt att den finns med också på en europeisk nivå.\r\nPå vilket sätt får de missgynnade grupperna det bättre\r\nav att inte finnas representerade på en EU-nivå? På\r\nvilket sätt gynnas Sverige av att inte ha en politisk\r\nmotkraft på europeisk nivå?\r\nNej-sidan talar om både Sverige och EU som\r\nnågot statiskt. Men världen förändras snabbt också i\r\nEU. Den snabba förändringen märkte människorna i\r\nDresden, Leipzig, Magdeburg när muren föll. Då\r\nförvandlades inte bara östra Tyskland, utan också EG\r\nändrade karaktär. När människorna i Finland har\r\nbestämt sig förändrar det villkoren i Finland, men det\r\nförändrar också EU. Unionen får en 130 mil lång\r\ngräns till Ryssland. Om något decennium är det troligt\r\natt polacker, tjecker, slovaker och ungrare ingår som\r\nmedlemmar i unionen. Om Sverige och Finland blir\r\nmedlemmar och kan driva på, kan det också gälla\r\nmänniskorna i de baltiska staterna.\r\nVad vi med säkerhet kan säga är att EU kommer\r\natt vara någonting annat än vad det är i dag. Det som\r\nförändras kan också påverkas. Vårt val gäller om vi\r\nvill vara med och förändra eller om vi vill ställa oss\r\nutanför. Att vara utanför betyder ingalunda att vi inte\r\nkommer att förändras, utan att vi låter andra\r\nbestämma villkoren för förändringen.\r\nMånga människor tänker ju att EU bara betyder\r\nförändringar och frågar sig: Kan vi inte i stället\r\nfortsätta att ha det som vi hitintills har haft det? Men\r\nsanningen är ju att det inte blir som förr. Vi har\r\nförlorat 400 000 jobb i Sverige på fem år. Många av\r\ndessa jobb kommer inte tillbaka trots att tiderna blir\r\nbättre. För att vi skall återvinna full sysselsättning\r\nmåste det skapas också helt nya jobb. Slutsatsen blir:\r\nAtt inte delta i förändringen betyder inte att det blir\r\nsom förr utan att fler blir arbetslösa. Till sist kan\r\nvälfärdssamhället förtvina.\r\nTill dem som tvekar om de skall rösta ja till\r\nmedlemskap i EU därför att det innebär förändring\r\nsäger jag: I själva förändringen ligger din chans att\r\nvara med och skapa ett samhälle som du känner igen,\r\nett samhälle där alla har jobb, de sjuka får vård,\r\nmiljön räddas och där det finns en rimlig grad av\r\nekonomisk rättvisa.\r\nHerr talman!  Avslutningsvis vill jag med\r\nanledning av den debatt som har förts om att följa\r\nfolkomröstningsresultatet säga följande. Det beslut\r\nsom det svenska folket fattar den 13 november\r\nkommer att gälla för överskådlig tid. Den proposition\r\nsom nu ligger på riksdagens bord kommer att bli\r\nföremål för omröstning i utskott. Den kommer att bli\r\nföremål för omröstning här i kammaren. Vi\r\nsocialdemokrater har utfäst oss, senast vid vår\r\npartikongress, att fullt ut följa folkomröstningens\r\nresultat här i riksdagen. Vid övervikt av ja över nej\r\nröstar vi ja i riksdagen. Vid övervikt av nej över ja\r\nröstar vi nej. Jag utgår från att övriga partier -\r\nVänsterpartiet har gjort det - är beredda att göra\r\nmotsvarande deklarationer.</pre><pre>Anf.  8  CARL BILDT (m) replik:\r\nHerr talman!  Marianne Samulesson sade att det är\r\nviktigt att man målar en tydlig bild av den europeiska\r\nunionen. Jag är gärna med på det. Men då bör också\r\nkravet ställas att måla en tydlig bild av det som är\r\nalternativet till medlemskapet, dvs. utanförskapet. Där\r\ntvingas jag konstatera att både Marianne Samuelsson\r\noch Johan Lönnroth är mycket försiktiga, gränsande\r\ntill alldeles ovilliga, att diskutera vad de faktiskt vill\r\nsjälva.\r\nDet intrycket förstärks när jag tar del av de\r\nmotioner som Vänsterpartiet och Miljöpartiet nu har\r\nväckt med anledning av den förra regeringens\r\nproposition. I Vänsterpartiets motion står inte ett enda\r\nord om vad man vill själv. I Miljöpartiets motion står\r\nnågra få ord om vad man vill själv. Där finns också\r\nEES-avtalet med. Man konstaterar mycket riktigt att\r\ndetta EES-avtal, som man förordar för Sverige, är ett\r\navtal som innebär att vi förlorar\r\nsjälvbestämmanderätten på viktiga områden. EU-\r\nreglerna skall ju gälla också i EES-länderna.\r\nSkillnaden är bara det att vi inte är med och fattar\r\nbesluten.\r\nMan räknar upp en lång rad olika saker där vi\r\nkommer att få underkasta oss\r\nutanförskapsalternativet. Så säger man att vi därför\r\nskall genomföra en seriös omförhandling av EES-\r\navtalet. Min fråga till Johan Lönnroth och Marianne\r\nSamuelsson är: Om detta misslyckas, om ni inte får\r\ntill stånd omförhandlingen av ert alternativ, vilka\r\nslutsatser drar ni då? Är ni då beredda att acceptera att\r\ndet bara är medlemskapet som ger inflytande, eller\r\nkommer ni då att vilja riva upp EES-avtalet? Vi\r\nkräver en klar bild av utanförskapets konsekvenser.\r\nDet har ni en skyldighet att ge.\r\nSå till det andra huvudargumentet. Det första är,\r\nmenar jag, inflytandet - detta att vi måste vara med\r\noch fatta de beslut som rör regler, lagar och\r\nförordningar som gäller i Sverige. De gäller ju\r\nalldeles oavsett om det är EU eller EES. Det är\r\ninflytandet som gör skillnaden.\r\nDet andra huvudargumentet alltså är enligt min\r\nmening freden. Johan Lönnroth ironiserade litet över\r\natt jag i något sammanhang åberopat Winston\r\nChurchill, dvs. den generation efter två förödande\r\nvärldskrig som i slutet av 40-talet och i början av 50-\r\ntalet sade: Aldrig mera krig. Bara samverkan kan\r\nrädda oss från detta barbari. Och så räckte tyskar och\r\nfransmän varandra handen över gravfälten i Verdun.\r\nWinston Churchill fick så småningom finna sig i att\r\näven Storbritannien fick överge imperiet och gå in för\r\nden europeiska samverkan. Detta är historia, men det\r\när också en levande realitet i dag.\r\nFör mig är brutaliteten i Bosnien ett långt större\r\neuropeiskt problem än byråkratin i Bryssel. Kan litet\r\nmer av byråkrati i Bryssel ge oss litet mindre av\r\nbrutalitet i Bosnien, är jag väl beredd att köpa och\r\nförsvara den byråkratin. Våldet, oförsonligheten och\r\nhatet har nämligen inte försvunnit från vårt Europa.\r\nDärför måste vi fortsätta att räcka varandra handen\r\noch bygga den samverkan utan vilken vi aldrig kan\r\nvara säkra på att vi kan hålla brutaliteten borta.\r\nDetta gör vi i Europa, och det är ett mönster för\r\nvärlden. Det står inte emot världen. Res runt i världen\r\ni dag och se hur man i Latinamerika, Sydostasien och\r\nSödra Afrika nu bygger en regional samverkan efter\r\ndetta mönster! Lyssna på debatten i Mellersta Östern,\r\ndär man säger: Nu har vi äntligen lyckats få freden.\r\nNu räcker vi varandra handen. En dag kanske vi i\r\nMellersta Östern kan bygga en union efter den\r\neropeiska modellen, för då kan vi i Mellersta Östern\r\nfå den fred som har blivit möjlig i Europa.\r\nAtt förkasta samarbete och unionssträvanden är\r\ninte bara att förringa fredsmöjligheterna i Europa utan\r\nockså att beröva världen en fredsmodell som världen\r\nfaktiskt behöver.</pre><pre>Anf.  9  OLOF JOHANSSON (c) replik:\r\nHerr talman! Jag noterar att Mats Hellström, i\r\nvarje fall inte hittills, velat besvara mina frågor\r\nangående den socialdemokratiska attacken på med EU\r\nlikvärdiga konkurrensförhållanden för svenskt\r\njordbruk. Men det kommer kanske ett besked senare.\r\nUnder tiden kan jag tala om att Vänsterpartiet på\r\nden här punkten, trots sin nej-attityd i Europafrågorna\r\nhar en betydligt mera nyanserad syn på verkligheten.\r\nStaten skall inte skära i de delfinansierade\r\nprogrammen, heter det i ett avsnitt av Vänsterpartiets\r\nmotion med anledning av EU-propositionen:\r\n\"Norrland och övriga skogsbygder drabbas, om\r\nmiljöersättningar/LFA minskar. Även de miljömässigt\r\nbästa lantbruken i alla regioner drabbas generellt.\r\nDessa stöd får inte minska om vi menar allvar med\r\nvår regionalpolitik och strävan efter ett mer ekologiskt\r\nlantbruk.\"\r\nJag har försökt granska också Miljöpartiets\r\nfunderingar på detta område. Men där är klarheten\r\nbetydligt mindre. Något ställningstagande i fråga om\r\ndelfinansieringens omfattning går det inte att få fram.\r\nMen det kanske vi kan få fram här i debatten via\r\nMarianne Samuelsson.\r\nJag tar gärna upp några av de frågor som har\r\ndiskuterats här och går vidare genom att utveckla\r\nmiljöområdet.\r\nDet påstås ofta från anhängare av att Sverige inte\r\nblir medlem i EU att miljön offras på EU-\r\nanpassningens altare. Det finns skäl att reda ut vad\r\nsom är korrekt och inte korrekt i de påståendena.\r\nNär vi förhandlade om avtalet klargjorde vi att\r\nhögsta tillämpade ambitionsnivå skulle gälla. Det blev\r\nockså resultatet i förhandlingarna, med ett enda\r\nundantag - som kan hanteras på hemmaplan. Det\r\ngäller då de svenska bilavgasreglerna. Jag förutsätter\r\natt regeringen kommer att hantera den saken.\r\nNär det gäller den högsta tillämpade\r\nambitionsnivån är det hela ömsesidigt. När EU ligger\r\nhögre, höjer vi. Det har vi accepterat. Och när vi\r\nligger högre, behöver vi inte sänka. Därefter följer\r\ngenomgången av tekniskt ganska komplicerade\r\nområden - t.ex. kemikaliehanteringens område, där vi\r\nhar fått en övergångstid på fyra år.\r\nDet är i och för sig formellt korrekt att det inte\r\nligger någon permanent förpliktelse för EU i detta,\r\nutan detta förutsätter naturligtvis inflytande och\r\nmöjligheter. Det är ju därför som vi mycket klart har\r\nhänvisat till de högre ambitionsnivåer som EU självt\r\nredovisat i samband med sitt femte\r\nmiljöhandlingsprogram och dessutom hänvisningar\r\ntill klimatomständigheter som kan innebära att man\r\nockså i fortsättningen tillåts ha olika regler, bl.a.\r\nberoende på olika klimat.\r\nEn annan sak som är svår att utreda på kort tid är\r\nmiljögarantin. Det är självklart att det inte är en\r\ngaranti i ordets egentliga mening, utan det är en\r\nprövningsmöjlighet i EU-domstolen. Så långt har nej-\r\nsidan rätt. Men det innebär inte att man för den skull\r\nomedelbart skall slänga yxan i sjön. Vi har från\r\nsvensk sida ställt upp och bidragit med vår\r\nsakkunskap, speciellt när det gäller PCB-förbudet.\r\nDen frågan är, som bekant, inte avgjord.\r\nAvslutningsvis: Våra stora problem på\r\nmiljöområdet är de dumheter som vi själva på\r\nhemmaplan hittar på: Öresundsbrobeslut, ovilja att\r\nrespektera kärnkraftsomröstningen, Dennispaket m.m.\r\nMen där skall vi inte skylla på EU.</pre><pre>Anf.  10  BENGT WESTERBERG (fp)\r\nreplik:\r\nHerr talman! Några kommentarer till det som\r\nJohan Lönnroth och Marianne Samuelsson sade.\r\nJohan Lönnroth påstod att EU bygger upp högre\r\nmurar mot omvärlden. Det är naturligtvis inte\r\navsikten att EU skall bygga upp högre murar. I den\r\nmån det händer något i förhållande till omvärlden är\r\ndet snarare att murarna minskas för att så småningom\r\nförsvinna.\r\nTeko kan tas som ett intressant exempel. Det är\r\nriktigt att det svenska medlemskapet gör att vi inte\r\nkan ha kvar ett system med slopade importkvoter,\r\nutan dem får vi återinföra - visserligen så att importen\r\nkan fortsätta i samma utsträckning som nu, men ändå.\r\nDet är naturligtvis ett steg tillbaka. Men i GATT-\r\növerenskommelsen ligger att de här murarna kommer\r\natt försvinna i slutet av det här årtiondet gentemot\r\nÖsteuropa och i början av nästa sekel gentemot resten\r\nav världen. Det är ett steg framåt, och det innebär\r\nminskade murar - inte ökade murar.\r\nDet är intressant att Johan Lönnroth just nu\r\ndiskuterar EU på den punkten. EU:s politik påminner\r\nju mycket om det som var Vänsterpartiets politik -\r\nåtminstone för några år sedan, då vi i Sverige fattade\r\nbeslut om att ta bort importrestriktionerna. Då gick\r\nVänsterpartiet, jag tror som enda parti här i riksdagen,\r\nemot detta. Nu har man plötsligt anslutit sig och sagt\r\natt det här är ett fel med EU. Jag tycker inte att det\r\nargumentet bär särskilt långt.\r\nMarianne Samuelsson fortsätter att upprepa att\r\nden lagstiftande makten inte längre kommer att finnas\r\ni Sverige om vi väljer att bli medlem i EU. Kan\r\nMarianne Samuelsson verkligen på fullt allvar mena\r\natt de olika EU-medlemsländernas parlament inte\r\nlängre spelar någon som helst roll, att det danska\r\nFolketinget inte längre ägnar sig åt\r\nlagstiftningsarbete? Det är ett fullständigt groteskt\r\npåstående, tycker jag. Jag tror inte att några\r\nparlamentariker ute i Europa skulle vara beredda att\r\ninstämma i att de inte längre spelar någon roll.\r\nMarianne Samuelsson påstår i praktiken att det\r\ntyska förbundsdagsvalet häromdagen inte var ett\r\nriktigt val, att det skulle vara ett betydelselöst val som\r\ninte spelar någon som helst roll. Det är naturligtvis en\r\nhelt orimlig ståndpunkt som hon förfäktar.\r\nMarianne Samuelsson nämnde också\r\nutrikespolitiken och påstod att Sverige inte skulle\r\nkunna inta en viss ståndpunkt i Förenta nationerna.\r\nDet är inte sant att det är så. På det utrikespolitiska\r\nområdet gäller enhällighet. Länderna är skyldiga att\r\ndiskutera och att försöka nå fram till enhälliga\r\nståndpunkter. Det är naturligtvis en stor fördel om\r\nman kan göra det, därför att sedan kan EU, för\r\nnärvarande Västeuropa, agera enhälligt. Man kan ha\r\nstörre möjligheter att nå framgång i andra\r\ninternationella sammanhang.\r\nOm enighet inte uppnås, om länderna inte enas om\r\nen gemensam utrikespolitik, står det naturligtvis\r\nSverige fritt att framföra ståndpunkter i t.ex. Förenta\r\nnationerna. Det gör dagens EU-medlemsländer vid\r\nupprepade tillfällen både där och i andra\r\ninternationella sammanhang.\r\nSedan tycker jag ändå att det här med miljön är\r\nintressant. Vi vet ju att ett stort problem när det gäller\r\ninternationell miljöpolitik är att det ofta, när man\r\nsamlas i stora sammanhang, stannar vid deklarationer,\r\nallmänna målsättningar. Sedan händer det inte särskilt\r\nmycket mera. EU skiljer sig där från andra\r\ninternationella organisationer, därför att man i EU kan\r\nfatta majoritetsbeslut. Jag tycker att man skulle kunna\r\ngöra det i ännu större utsträckning än man hitintills\r\nkunnat göra. Men man kan ändå fatta majoritetsbeslut.\r\nDå vill jag fråga Marianne Samuelsson om hon\r\ntycker att det är rimligt att behålla en ordning i\r\nvärlden som innebär att man inte någonsin kan fatta\r\nmajoritetsbeslut i viktiga miljöpolitiska frågor. Är det\r\nrimligt att det land som vill göra de minsta insatserna\r\ni det här internationella samarbetet alltid skall\r\nbestämma takten? Eller kan man inte se det som en\r\nstor fördel för miljön att vi faktiskt har fått till stånd\r\nen ordning i Europa som gör att man kan fatta\r\nmajoritetsbeslut på det här området? Och skulle det\r\ninte vara en poäng om EU också kunde fatta beslut\r\nom att införa eller höja koldioxidavgiften? Då skulle\r\nvi kunna göra det i Sverige också. Jag tycker att det\r\nskulle vara utomordentligt bra för miljön.</pre><pre>Anf.  11  JOHAN LÖNNROTH (v) replik):\r\nHerr talman! För Carl Bildt, som inte anser att det\r\nfinns någon skillnad när det gäller EES och EU, i\r\nfråga om att Sverige måste följa lagstiftningen skulle\r\njag vilja läsa upp något ur Margaretha af Ugglas\r\nUtrikesdepartements skrift om EU. EG:s rättsliga\r\nsystem bygger på två viktiga principer: omedelbar\r\nverkan och EG-rättens företräde. Principen om EG-\r\nrättens företräde innebär att när det blir konflikt\r\nmellan EG-rätten och nationella lagar och regler är\r\ndet EG-rätten som gäller. Det gäller alla slags lagar i\r\nett land, även grundlagar, oavsett om de nationella\r\nreglerna har tillkommit före eller efter en viss EG-\r\nregel.\r\nJag vill också hänvisa till EES-propositionen från\r\n1992. I konstitutionsutskottets betänkande står:\r\nUtskottet har i föregående avsnitt slagit fast att EES-\r\navtalet inte innebär att vi på något EES-organ\r\növerlåter befogenheten att besluta om föreskrifter som\r\nskall tillämpas här i landet.\r\nDet finns en mycket betydelsefull skillnad mellan\r\nEU och EES i det här avseendet. Det finns exempel\r\npå att EES-kommittén eller EES-länderna har stoppat\r\nolika direktiv från EU. När det gäller arbetstider\r\nstoppade Island. När det gäller sakförsäkringar\r\nstoppade Finland. Det är möjligt att påverka.\r\nVi är nu beredda att pröva EES-avtalet en tid. Vi\r\när fortfarande kritiska mot delar av det, men vi har\r\nfått stryk här i riksdagen. Nu accepterar vi att det är\r\nEES-avtalet som gäller. På samma sätt förutsätter jag\r\natt Carl Bildt accepterar att vi nu har allmän rösträtt i\r\ndet här landet, trots att hans parti gjorde allt vad det\r\nkunde för att stoppa den allmänna rösträtten och den\r\nlika rösträtten för kvinnor och män när mina\r\npartikamrater 1916-1917 motionerade om det.\r\nOlof Johansson har rätt i fråga om vad vi har sagt\r\nom Norrlandsstödet. Vad vi däremot är starka\r\nmotståndare till är det oerhört generösa stödet som\r\nframför allt gynnar rika spannmålsodlare i Skåne och\r\ni norra Tyskland. Jag skulle vilja fråga Olof\r\nJohansson hur han tror att det skall vara möjligt att\r\nföra den tuffa ekonomiska politik som vi alla här är\r\növerens om, om vi samtidigt skall mer än fördubbla\r\ndet totala jordbruksstödet i landet.\r\nBengt Westerberg har fel om Vänsterpartiets\r\nställningstagande. När multifiberavtalet avvecklades\r\n1991 röstade vi för. Vi var också för\r\njordbruksavregleringen 1990. Angående det som\r\nBengt Westerberg sade om storföretagaren i det förra\r\ninlägget skulle vilja säga: Om alla de större partiernas\r\nledare, om alla landets ledarskribenter och om alla\r\nföreträdare för storfinansen säger att det är en\r\nekonomisk katastrof om vi inte kommer med i EU, är\r\ndet klart att en och annan amerikansk placerare av\r\npensionsfonder kan påverkas av det så att räntan stiger\r\nlitet kortsiktigt ett tag.\r\nMen långsiktigt är det de reala ekonomiska\r\nfaktorerna som avgör det här. Jag har fullt förtroende,\r\nMats Hellström, för att vi skall klara av det här om\r\ndet blir ett nej. Då vilar också ansvaret på er, Mats\r\nHellström! Det gäller att ni tillsammans med oss är\r\nberedda att göra en deklaration om att vi om det blir\r\nett nej gemensamt skall arbeta för ett realistiskt\r\nekonomiskt program som skall klara Sverige från\r\nmassarbetslösheten.\r\nJag skulle vilja veta om Mats Hellström är beredd\r\natt vara mer konstruktiv inför ett eventuellt nej, på\r\nsamma sätt som vi tydligt har visat att vi, om det blir\r\nett ja, är beredda att arbeta konstruktivt inom ramen\r\nför den europeiska unionen.</pre><pre>Anf.  12  MARIANNE SAMUELSSON (mp)\r\nreplik:\r\nHerr talman! Som tidigare sagt är det fascinerande\r\ni den här debatten att de båda huvudmotståndarna som\r\nfanns för drygt en månad sedan i valdebatterna - det\r\nborgerliga alternativet kontra Socialdemokraterna -\r\nnu är absolut rörande överens om hela den kommande\r\npolitiken. Det är ju så mycket av den kommande\r\npolitiken som ryms i medlemskapet.\r\nJag skall försöka svara på en del av alla de frågor\r\nsom nu haglar från alla håll över oss som tycker som\r\nfolket gör i den här frågan. Det finns fortfarande en\r\nmajoritet av svenskar som  tycker exakt som\r\nMiljöpartiets och Vänsterpartiets företrädare i\r\nriksdagen. Tyvärr speglas inte människors åsikt i den\r\nhär kammaren utan här har man tagit en annan\r\nställning.\r\nVi tycker nämligen att Sverige faktiskt har det\r\nförfärligt bra. Internationellt sett har vi ett bra läge. Vi\r\nhar en bra ekonomi. Vi har en bra miljö. Vi har goda\r\nförutsättningar att klara oss i ett internationellt\r\nsamarbete som bl.a. självfallet bygger på att vi kan ha\r\nrätten att upprätta våra egna handelsavtal.\r\nJag är mycket förvånad över att man nu accepterar\r\natt ingå i den gemensamma handelspolitiken där\r\nSverige faktiskt tidigare har kritiserat EU, bl.a. i\r\nGATT. Nu får vi höra här att EU:s politik är så bra\r\noch att man kommer att värna om den i GATT. Ja, det\r\nmåste man självfallet göra. Sverige kommer inte att\r\nha en egen röst i GATT och kunna kritisera EU,\r\neftersom man skall tala med en röst.\r\nDet är precis det som står i artikel J 2. Det står\r\nbl.a. så här: Medlemsstaterna skall sörja för att deras\r\nnationella politik är i överensstämmelse med de\r\ngemensamma ståndpunkterna. Medlemsstaterna skall\r\nsamordna sitt agerande inom internationella\r\norganisationer och på internationella konferenser. De\r\nskall hävda de gemensamma ståndpunkterna i dessa\r\nforum. Inom internationella organisationer och på\r\ninternationella konferenser där inte samtliga\r\nmedlemsstater deltar skall de medlemsstater som\r\ndeltar hävda de gemensamma ståndpunkterna.\r\nDet är intressant. Sverige har alltså inte sagt\r\nnågonting om att man tänker hävda en egen\r\nutrikespolitik. Man har accepterat Maastrichtavtalet\r\nprecis som det är, till skillnad från Danmark som\r\nfaktiskt har sagt att man accepterar varken EU:s\r\nekonomiska politik eller till fullo den utrikes- och\r\nsäkerhetspolitik som förs, utan vill ha betänketid.\r\nNär det gäller den ekonomiska politiken är det\r\nintressant att man plötsligt tycker att EU:s\r\nekonomiska politik är så fantastiskt bra -  EU:s\r\nekonomiska politik, som bl.a. har lett till den höga\r\narbetslöshet som vi har i dag. Det var när vi anpassade\r\nden ekonomiska politiken till EU som vi fick just hög\r\narbetslöshet. Det var när vi knöt kronan till ecun som\r\nsvensk exportindustri fick stora problem därför att de\r\ninte klarade att konkurrera. Vi fick ju också uppleva\r\nhur regeringen krampaktigt försökte hålla kvar kronan\r\nvid ecun till stora kostnader för svensk ekonomi. Jag\r\när faktiskt förvånad över denna rörande enighet\r\nmellan den borgerliga och den socialdemokratiska\r\npolitiken. Men den bekräftar det som vi hela tiden har\r\nsagt, nämligen att det inte finns två EU. Det finns ett\r\nEU, och det är det som Sverige och ja-sägarpartierna\r\nhar sökt medlemskap i och därför också måste\r\nacceptera.\r\nCarl Bildt sade att vi skulle måla en tydlig bild av\r\nett icke-medlemskap. Ja, i dag är väl bilden väldigt\r\ntydlig för väldigt många människor. Vad vi har i dag\r\när ju ett icke-medlemskap. Vad vi inte har i dag är en\r\naktiv utrikes- och säkerhetspolitik, en aktiv\r\nekonomisk politik som bygger på att vi skall kunna\r\nklara oss och stå utanför den europeiska unionen.\r\nSedan är jag också förvånad över det hot som\r\nständigt kommer från ja-sidan, nämligen att EES-\r\navtalet skall rasa i alla bitar. Det var ingenting som ni\r\nsade när vi kritiserade innehållet i EES-avtalet när det\r\nantogs. Vi kritiserade EES-avtalet på grundval av att\r\ndet var ett dåligt framförhandlat avtal, framför allt ur\r\nmiljösynpunkt, och på grundval av att Sverige mitt\r\nunder förhandlingarna sökte medlemskap i den\r\neuropeiska unionen. Det gjorde att det inte var\r\nspeciellt intressant att förhandla fram ett bra avtal. Så\r\ngör man normalt inte när man är inne i förhandlingar\r\nmellan flera länder. Det var precis det som Sverige\r\nfick kritik för av de andra parterna.</pre><pre>Anf.  13  ALF SVENSSON (kds) replik:\r\nHerr talman! När man lyssnar på Marianne\r\nSamuelsson får man en känsla av att hon vill projicera\r\nen bild av att vi skulle ha det väldigt bra. Vi är oerhört\r\nduktiga. Vi är nästan världsbäst. Det slank t.o.m. ur\r\nhenne att vi har en god ekonomi. Det måste ha varit\r\nuppmuntrande för alla riksdagens ledamöter,\r\noberoende av block, att få höra detta ljuvliga tilltal.\r\nTänk om övriga länder i Europa hade resonerat på\r\nprecis samma sätt som Marianne Samuelsson gör - vi\r\nhar det oerhört bra, vi skall sluta oss bakom våra\r\ngränser. Vart hade det lett? Hur hade Europa sett ut?\r\nLär oss inte historien att detta ofta har lett till\r\nsituationer, krig, örlig som vi verkligen har haft nog\r\nav.\r\nNär vi gick in här i riksdagen för 14 dagar sedan,\r\nvid det högtidliga öppnandet, stod det en herre med ett\r\nväldigt plakat här. På det stod det: Riksdagen är\r\nstängd. Besluten fattas i Bryssel. Jag tror att han\r\ntrodde på texten på sitt plakat. Då är det naturligtvis\r\ninte så konstigt att många människor känner en\r\nfruktan och ängslan över ett medlemskap, dvs. om\r\nden här byggnaden skall stängas och allt som skall\r\nbeslutas om svenska folkets framtida öden skall\r\nbeslutas i Bryssel. Det är naturligtvis fel att redan i\r\ndag, då vi inte är medlemmar , inbilla sig att vare sig\r\ndet nu är Anne Wibble eller Göran Persson eller vem\r\ndet vara månde, så fattar man besluten på\r\nFinansdepartementet utan att ha någon\r\npåverkansbrygga till Bryssel från den lycksalighetens\r\nö som Sverige utgör. Vi vet ju att vi i dag, när vi står\r\nutanför EU, påverkas av de beslut som fattas i Bryssel\r\noch att vi får ta väldigt mycket hänsyn till vad som\r\nhänder i vår omvärld.\r\nHerr talman! Jag tror för min del att Bryssel\r\nfaktiskt kommer att vara mer närvarande i\r\nFinansdepartementet om Sverige ställer sig utanför ett\r\nmedlemskap än om Sverige kommer att vara med.\r\nSåvitt jag förstår handlar därför  mycket av\r\nfrågeställningen om ifall vi skall acceptera att enbart\r\npåverkas eller om vi skall göra allt vi kan för att också\r\nfå vara med och påverka och vara med när besluten\r\nfattas. Jag tycker att det tillhör politikens väsen att få\r\nvara med och påverka så långt och så mycket man\r\nkan. Det är absolut fel att, som man gör från nej-\r\nsidan, försöka framställa Sverige som om vi vore\r\nvingklippta och inget hade att säga till om.\r\nJag vill använda några sekunder som jag har kvar\r\nför just biståndspolitiken. Det finns fyra länder i\r\nEuropa som ingår i biståndsgivandets A-lag, om\r\nuttrycket kan tillåtas, nämligen Holland, Danmark,\r\nNorge och Sverige. Två av länderna finns alltså redan\r\ninom EU. Det är klart att det påverkar. Men det är ju\r\nsjälvklart att påverkansmöjligheten inte skulle bli\r\nmindre om alla fyra länderna fanns inom EU och\r\npåverkade de övriga EU-länderna till att också vara\r\nmed och främja den stora, jag vill säga den största,\r\nutmaningen som ligger framför oss, nämligen\r\nrelationerna mellan nord och syd.\r\nHerr talman! Att avsvärja sig möjligheten att sitta\r\nmed vid beslutsbordet, oavsett om det gäller\r\nbiståndspolitik, miljöpolitik, arbetsmarknadspolitik\r\neller vad det vara månde, tycker jag inte tillhör\r\npolitikens självklara väsen.</pre><pre>Anf.  14  Statsrådet MATS\r\nHELLSTRÖM (s):\r\nHerr talman! Olof Johansson frågade litet grand\r\nom den jordbrukspolitiska delen i den  motion som\r\nsocialdemokraterna har lagt fram här i riksdagen. Han\r\nondgjorde sig över att den skulle gå ut över det öppna\r\nlandskapet och de svenska böndernas möjligheter att\r\nkonkurrera.\r\nMen låt mig säga, Olof Johansson, att vår kritik\r\nbl.a. riktar sig mot att Norrlandsjordbruket relativt sett\r\nhar missgynnats i regeringspropositionen. Vårt förslag\r\ninnebär ju ett högre stöd till Norrlandsjordbruket än\r\nvad regeringen har velat ge. Det främjar också ett\r\nöppet landskap i allra högsta grad.\r\nProblemet för Olof Johansson är ju - det har jag\r\nsett under ett antal år tidigare som jordbruksminister -\r\natt Centern aldrig riktigt har orkat med denna konflikt\r\nsom jag förstår finns inom Centern. Det är fullt\r\nbegripligt. Konflikten står mellan de stora jordbruken\r\nsom kräver sina spannmålsstöd etc. och småbrukarna,\r\ninte minst i norr, som har andra intressen. Jag förstår\r\natt detta är ett problem för Centern. Jag ironiserar inte\r\növer detta, för det är ganska självklart att det är så.\r\nDärför skulle det tyckas ganska självklart att\r\nregeringen i sin proposition mer gynnade de stora\r\njordbruken än de små. Det stöd som vi föreslår\r\ninnebär alltså att Norrlandsjordbruket får ett ökat stöd\r\ni förhållande till vad regeringen har föreslagit.\r\nVi menar också att det är orimligt att tänka sig att\r\nvi, i ett läge när såväl jordbruket som industrin och\r\nmånga andra områden måste hålla igen av rent\r\nbudgetfinansiella skäl, skulle matcha alla de olika\r\nEU-stöd som finns med svenska skattepengar.\r\nMarianne Samuelsson tog också upp jordbruket\r\noch ondgjorde sig över att formerna för EU:s\r\njordbruksstöd skulle drabba u-länderna. I så fall,\r\nMarianne Samuelsson, drabbar ju Miljöpartiets\r\njordbrukspolitik u-länderna än mer. Ni ville ju inte\r\nansluta er till avregleringen som alla andra partier\r\ngjorde här i riksdagen 1990. Såvitt jag förstår av\r\nMiljöpartiets nya skrifter som har lagts fram i dag\r\nskärmar ni av Sverige än mera från u-ländernas\r\njordbruk än vad EU gör.\r\nDet är riktigt att en av de negativa delarna med\r\nEU:s jordbrukspolitik är att de har alltför mycket av\r\nreglering. Men det pågår ju också inom EU en\r\nreformering av jordbrukspolitiken. Den går i samma\r\nhuvudfåra som vår i Sverige. Huvudfåran är ju det\r\narbete som har lagts ned i OECD på hur man skall\r\nreformera jordbrukspolitiken. Det är samma\r\nhuvudfåra som finns i GATT, i den svenska\r\navregleringen och i McCherryplanen som EU arbetar\r\nmed, även om det är alldeles riktigt att EU inte har\r\nkommit lika långt. EU har dock en lägre stödnivå och\r\nen större konkurrens. Det blir alltså lägre matpriser\r\nvid ett medlemskap. Hur mycket lägre de blir beror på\r\nhur vi i Sverige klarar konkurrensen mellan länderna.\r\nJohan Lönnroth tog upp såväl internationella\r\nfrågor som den ekonomiska politiken. När det gäller\r\nSydafrika är det väl ändå inte så, Johan Lönnroth, att\r\nvi bara genom enskilda svenska insatser kan hjälpa\r\nSydafrika. Det gör vi, och det är bra. Men EG har\r\nfaktiskt också haft betydelse. Nelson Mandela sade så\r\nsent som i januari i år att det utan EG:s särskilda\r\nstödprogram inte hade varit möjligt att skapa ett\r\ndemokratiskt Sydafrika.\r\nLönnroth tog också upp frågan om den\r\nekonomiska politiken vid ett utanförskap. Jag kan\r\nmed den korta taletid jag har kvar i den här repliken\r\nbara konstatera att man i de studier som Johan\r\nLönnroth tog upp bl.a. varnar för att Sverige alltmer\r\nblir ett land där råvaruintresset från utländska\r\ninvesterares sida blir starkare än intresset för\r\nhögteknologin. Det finns risk för att vi, vilket vore\r\nmycket allvarligt för oss, blir ett land där\r\nhögteknologin betyder relativt sett mindre och\r\nråvarorna relativt sett mer. Det borde vara en stark\r\nvarningssignal för oss. Det underlättar ju inte för oss\r\natt utvecklas till ett starkare högteknologiskt land om\r\nvi står utanför, såvitt vi inte vill använda en\r\nHongkongmodell. Men det tror jag inte att vare sig\r\nJohan Lönnroth eller jag vill.</pre><pre>Anf.  15  CARL BILDT (m) replik:\r\nHerr talman! Låt mig först säga att vi alla vet att\r\nvi i denna fråga inte har någon regering utan en skock\r\nav statsråd. Men låt mig trots detta säga att jag, efter\r\natt ha tittat på den socialdemokratiska motionen som\r\nnu väckts, nog tycker att den bär en alltför stark\r\nprägel av både den jordbrukarfientlighet och den\r\nEuropafientlighet som Margareta Winberg är bärare\r\nav. Detta beklagar jag. Jag tror precis som Olof\r\nJohansson att detta riskerar att försvaga en viktig del\r\nav stödet för europeiska unionstanken i den\r\nkommande folkomröstningen.\r\nJag ställde en enda fråga till Johan Lönnroth och\r\ntill Marianne Samuelsson om utanförskapet och EES-\r\navtalet, där ni vill ha en omförhandling för att ni skall\r\nfå möjlighet till inflytande. Vad gör ni om det blir nej,\r\nom det inte blir någon omförhandling och ni inte får\r\nnågot inflytande? Blir det medlemskap, eller blir det\r\nupprivande av EES-avtalet? Om detta sade Marianne\r\nSamuelsson ingenting alls, och Johan Lönnroth sade\r\nlitet grand.\r\nLåt mig börja med det som var litet grand innan\r\njag går in på det som var ingenting alls från Marianne\r\nSamuelssons sida.\r\nJohan Lönnroth säger: Men vi kan få litet\r\ninflytande via EES.\r\nDet är ju sant i den meningen att vi kan sitta i\r\nLiechtenstein, Island, Norge och Sverige och be de\r\nandra 16, 18, 20, eller hur många länder det nu blir,\r\natt ändra sig. Vi kan böna och be och slita ut våra\r\nknän när vi gör det. Någon gång kanske de lyssnar på\r\noss, men vi får ju aldrig inflytandet.\r\nDet är faktiskt samma regler för varorna, samma\r\nregler för tjänsterna, samma regler för kapitalet,\r\nsamma regler för arbetskraftens rörlighet som beslutas\r\nsom skall gälla i Sverige, måhända med viss\r\nfördröjning men inte mer än så. Det innebär\r\nunderkastelse när man står utanför. Det innebär att vi\r\nbegränsar vår egen demokratis verkanskrets. Detta\r\nkan vi konstatera, för vi är i allt väsentligt överens om\r\nden beskrivningen. Om ni sedan säger att ni vill ha\r\ninflytandet och ni då får ett nej, vilket ni självfallet får\r\nockså från Helsingfors och Köpenhamn, vad gör ni\r\ndå? Någon typ av av besked skulle väl kunna ges.\r\nTill Marianne Samuelsson: Det är svagt att under\r\nen hel debatt inte ens antyda ett besked om vad det\r\negna alternativet innebär. Det är fullt klart att\r\nMiljöpartiet är emot den europeiska samverkan i den\r\neuropeiska unionen och att ni använder all energi för\r\natt misstänkliggöra den. Men vi vet faktiskt inte\r\nriktigt vad Miljöpartiet självt vill. Ni flyr det\r\nalternativ som de facto är ert, för ni står för EES-\r\nalternativet. Det innebär att ni står för samma\r\nanpassning, samma regler och samma villkor, men ni\r\nställer oss utanför inflytandet. Det är svagt att under\r\ntre långa riksdagsdebatter inte kunna svara på en enda\r\nfråga om det egna alternativet.</pre><pre>Anf.  16  OLOF JOHANSSON (c) replik:\r\nFru talman! Låt mig säga till Mats Hellström att vi\r\nsjälvfallet inte har något emot ett ökat Norrlandsstöd.\r\nProblemet är bara att EU begränsar våra möjligheter\r\npå det området. Det är möjligt att ni kan övertala dem\r\ntill något annat, men vi ligger redan i dag över den av\r\nEU accepterade nivån. Jag talar inte här som någon\r\nsorts jordbruksföreträdare - jag har inte ens en\r\nblomlåda - utan jag talar som konsumentföreträdare.\r\nDet innebär att man  måste vara noga med\r\nlivsmedelskvaliteten och satsa på ekologisk odling.\r\nVad ni gör är att ni tar bort hela stödet till miljön\r\ninom jordbruket. Ni utgår bara från att svenska\r\njordbrukare skall kunna hålla högre livsmedelskvalitet\r\nän jordbrukarna i EU utan att få den kompensation\r\nsom EU-jordbrukarna är berättigade till.</pre><pre>Självklart finns det brister i EU:s jordbrukspolitik,\r\noch det är väl inte någon nyhet. EU har sina överskott\r\noch sina vinberg - liksom vi har vår Winberg, och det\r\när problem i båda fallen - men förhållandena skall\r\nförändras inifrån. Det kan man medverka till som\r\nmedlem, om man har inflytande. Annars kan man inte\r\ngöra det.\r\nDet är samma sak med det här som bl.a. med\r\nkoldioxidskatterna. Visst är EG dåligt på detta\r\nområde, även om enskilda EU-länder är bra. Men\r\npåverkan på det här området kan man få bara om man\r\när med och stödjer Klaus Töpfer och andra som\r\narbetar för höjda CO2-skatter, inte om man gör som\r\nen del intressenter här på hemmaplan, de som säger\r\natt vi inte skall göra något, eftersom EU inte gör\r\nnågot. Det blir fel signal. Vi skall använda EU som en\r\nhävstång och inte som en bromskloss som man\r\nhänvisar till när man ingenting vill göra.</pre><pre>Anf.  17  BENGT WESTERBERG (fp):\r\nFru talman!  Låt mig först bara erinra Johan\r\nLönnroth om att när riksdagen fattade beslut om\r\navveckling av importkvoterna för teko reserverade sig\r\nHans Pettersson i utskottet. Så småningom\r\nreserverade sig vänsterpartiet enligt hans reservation\r\noch påstod bl.a. att en sådan avveckling var detsamma\r\nsom att slå undan benen på den svenska\r\nbasproduktionen. Tiden tillåter inte att jag läser upp\r\nhela reservationen, men den finns ju lätt tillgänglig.\r\nJag vill komma tillbaka till Marianne Samuelsson\r\nen gång till. Hon påstod i sin inledning att de\r\nnationella parlamenten inte har kvar någon\r\nlagstiftningsmakt i EU. Trots mina påstötningar har\r\nhon sedan inte tagit upp detta. Jag måste ställa min\r\nfråga en gång till: Menar Marianne Samuelsson på\r\nfullt allvar att EU-ländernas parlament har frånsvurit\r\nsig sin lagstiftningsmakt och att finska folket\r\nhäromdagen sade nej till en fortsatt folklig demokrati\r\nnär det sade ja till medlemskap i EU? Jag tycker för\r\nmin egen del att påståendet är så totalt orimligt att jag\r\nförstår att Marianne Samuelsson inte vill kommentera\r\ndet ytterligare, men det vore ganska bra om hon ändå\r\nkunde erkänna att det var en förlöpning.\r\nMen det finns dessutom problem av\r\ngränsöverskridande natur, och dit hör\r\nmiljöproblemen. Det är uppenbart att det är en fördel\r\nom man kan fatta beslut tillsammans utan att det land\r\nsom vill gå långsammast fram med det internationella\r\nsamarbetet får det avgörande inflytandet. Jag måste\r\ndärför än en gång fråga Marianne Samuelsson: Är det\r\ninte bra för miljöns skull att man kan fatta\r\nmajoritetsbeslut i EU? Skulle det inte vara bra för\r\nmiljöns skull, om man kunde fatta majoritetsbeslut\r\nom att införa eller utöka koldioxidavgifter i EU? Är\r\ndet inte bra för miljöns skull att vi har en sådan\r\ndemokratisk struktur i Europa att vi kan ta steg framåt\r\nutan att det land som vill gå långsammast fram alltid\r\nfår bestämma takten?</pre><pre>Anf.  18  JOHAN LÖNNROTH (v):\r\nFru talman!  Bengt Westerberg blandar ihop 80-\r\ntalet med 1991. Det som diskussionen nu gäller är\r\nåterregleringen i samband med EU. Det handlar om\r\nmultifiberavtalet, som Sverige frånträdde år 1991, och\r\ndet var vi för.\r\nMats Hellström säger att det finns en risk för att\r\nhögteknologi betyder mindre och råvaror mer, om\r\nSverige stannar utanför. Jag tror snarare att det\r\nomvända gäller. Sverige är tyvärr fortfarande mycket\r\nberoende av högteknologiimport från USA. Det finns\r\nen risk för fler handelskrig i framtiden mellan EU och\r\nUSA.\r\nDet var inte så länge sedan ett par europeiska\r\nstorföretag, Philips och Tompson, lyckades driva\r\nigenom importavgifter på TV-apparater från Ostasien.\r\nJag tror inte att en sådan protektionism långsiktigt\r\nbefrämjar en teknologisk utveckling.\r\nCarl Bildt anser att vi inte kan ange ett tydligt\r\nalternativ. Det är klart att vi lever i en osäker värld.\r\nIngen kan veta på mycket lång sikt hur det går med\r\nEES-avtalet, men under ett antal år framöver har vi\r\nEES-avtalet. Låt oss nu pröva det och se hur stort\r\ninflytande vi kan få med det.\r\nCarl Bildt talade om Verdun. Ja, det är historia.\r\nEG spelade en positiv roll för freden i Västeuropa. Jag\r\nerkänner också utan vidare att EG har spelat en\r\npositiv roll för demokratin i södra Europa. Men det\r\nhandlar nu om det svenska medlemskapet. Det har ett\r\nvärde att det finns ett antal neutrala, oberoende stater\r\nutanför EU som kan tala också för de fattiga länderna\r\noch som inte ställer sig på den rika världens sida.\r\nFramtidens krigsrisker, också vad gäller handelskrig,\r\navser konflikter mellan nord och syd. Det finns ett\r\ntydligt alternativ. Sverige kan vara en röst i en öppen\r\noch demokratisk värld.</pre><pre>Anf.  19  MARIANNE\r\nSAMUELSSON (mp):\r\nFru talman!  Jag skall börja med att besvara Alf\r\nSvenssons faktiskt något underliga konstaterande.\r\nSverige är ett rikt land. Staten är fattig, men jag\r\ntrodde verkligen att Alf Svensson som tidigare\r\nbiståndsminister var medveten om att Sverige är ett\r\nmycket rikt land. Det är faktiskt så att vi i\r\nindustriländerna fortfarande förbrukar 80 % av\r\njordens resurser, trots att vi har bara 20 % av dess\r\nmedborgare. Det är detta som gör mig så övertygad\r\nom att EU-vägen inte är den rätta för att värna en\r\ninternationell solidaritet.\r\nBengt Westerberg tog upp de nationella\r\nparlamentens lagstiftningsmakt. Det är klart att de får\r\nbehålla en viss sådan makt. Kyrkolagstiftningsmakten\r\nfinns kvar, eftersom EU definitivt inte beslutar om\r\nkyrkolagarna. Jag tror också att man kan ha kvar en\r\nhel del befogenheter när det gäller sociallagstiftning.\r\nSedan är frågan om man har pengar som räcker till för\r\nde reformer som man vill genomföra. Men om EU\r\nvill lyfta upp en fråga genom att stifta en lag kan EU\r\nutnyttja sin överstatlighet och har möjlighet att stifta\r\nexakt de lagar som man önskar ha, och de kommer\r\nsedan att gälla här. Det är bl.a. det som jag protesterar\r\nmot.\r\nVad gäller miljöfrågorna håller jag helt med om\r\natt vi behöver ha en bättre internationell miljöpolitik.\r\nVi behöver samarbeta om miljöfrågorna. Men där har\r\nEU fel sätt att arbeta. Man tillämpar kvalificerad\r\nmajoritet när det gäller varuregler, vilket t.ex.\r\ninneburit att Danmark inte kunnat stoppa\r\ntillsatsfärgämnena i maten. Man hade inte tillräckligt\r\nmånga med sig för att kunna stoppa dem.\r\nFör beslut om miljöavgifter krävs enhällighet, och\r\ndet gäller också beträffande fysisk planering, t.ex. vid\r\nbeslut om skydd av ett naturskyddsområde. Där gäller\r\nliksom också på energiområdet enhällighet.\r\nEU har alltså tyvärr inte kommit långt när det\r\ngäller miljöfrågorna. Det var därför som EU:s\r\nmiljökommissionär inte reste till Wien.</pre><pre>Anf.  20  ALF SVENSSON (kds):\r\nFru talman!  Marianne Samuelsson och jag är\r\növerens om att Sverige är ett rikt land, men jag tror\r\ninte att det var så hon uttryckte sig i sitt förra inlägg.\r\nJag vill avslutningsvis, fru talman, få sagt att vi är\r\növerens om att vi under 45 år ivrade för, arbetade för\r\noch drömde om att den förhatliga järnridån skulle\r\nraseras. Sedan fick vi uppleva detta. Kanske var\r\nplaneringen för vad som skulle göras av Västeuropa\r\ndärefter inte så särskilt omfattande. Jag tror dock, och\r\ndet är sannerligen ingen unik ståndpunkt, att en av\r\nvåra absolut viktigaste uppgifter nu sedan järnridån\r\nhar fallit är att gemensamt se till att de f.d.\r\nkommuniststaterna får det någorlunda ekonomiskt och\r\nsocialt drägligt. Det är vår största utmaning.\r\nFru talman! Det är min övertygelse och ett av de\r\nstarkaste argumenten för mig personligen för att vara\r\nför ett medlemskap, att den uppgiften klarar vi inte\r\nom varje land i Europa lever och isolerar sig bakom\r\nsina gränser. Denna den största utmaningen klarar vi\r\nenbart om vi sluter oss samman. Därför behövs EU.</pre><pre>Anf.  21  Statsrådet MATS\r\nHELLSTRÖM (s):\r\nFru talman! Ett par ord till med anledning av Olof\r\nJohanssons och min minidebatt om jordbruket. Det är\r\nju faktiskt så att Socialdemokraterna kritiserar att den\r\ntidigare regeringen har velat ta emot miljöstöd från\r\nEU utan att i Sverige ställa miljövillkor.\r\nDessutom, eftersom Olof Johansson nämner det,\r\nkräver vi särskild hänsyn just till ekologisk odling och\r\ntill ekomjölkbönderna. Detta har den tidigare\r\nregeringen försummat, så på den punkten tror jag nog\r\natt vi har ett engagemang som är väl så starkt som\r\nOlof Johanssons.\r\nFru talman! De alternativ som diskuterades så sent\r\nsom förra veckan har i stort sett varit borta från\r\ndagens diskussion, och det förstår jag. Då talades det\r\nmycket om ett nordiskt alternativ. I dag vet vi att om\r\nSverige blir utanför, går vår gräns till den Europeiska\r\nunionen mellan Haparanda och Torneå.\r\nDå talades det också om EES som ett beständigt\r\noch hyggligt alternativ. I dag vet vi att EES, om\r\nSverige ställer sig utanför och om Norge också röstar\r\nnej, omfattar endast Sverige, Norge, Island och\r\nLiechtenstein, ett alltmer ostadigt alternativ.\r\nOm det skulle bli handelskrig, som Johan\r\nLönnroth pekade på som en fara för framtiden, mellan\r\nEG/EU och USA, hur skulle Sverige utanför EU må i\r\nså fall?\r\nI dag går nästan 70 % av all vår export till dagens\r\nEU-länder samt Österrike och Finland. Hur skulle vi\r\nleva mellan de två elefanterna, utanför EU? I vart fall\r\ntror jag inte att resultatet skulle bli att vi skulle stärka\r\nvår högteknologi i den dansen mellan myggan och\r\nelefanterna.\r\nSlutligen, fru talman, vill jag säga att det i dag har\r\nvarit en ganska dämpad debatt från dem som\r\nförespråkat nej till EU, och jag förstår det. De\r\nalternativ som ni så starkt förespråkade för en vecka\r\nsedan har visat sig vara rena illusioner, eftersom det\r\nfinska folket glädjande nog har sagt ett starkt ja till\r\nmedlemskap i den Europeiska unionen, som innebär\r\nett samarbete i frågor som också för Sverige är\r\nviktiga.\r\nJag hoppas att det svenska folket drar samma\r\nslutsats som finska arbetare och tjänstemän har gjort\r\noch röstar ja den 13 november.</pre><pre>Anf.  22  GÖRAN LENNMARKER (m):\r\nFru talman! Det finska folket sade ja, kyllä, till\r\nmedlemskap i den Europeiska unionen. Det var ett\r\nklart och tydligt ja. Det skedde efter en omfattande\r\ndebatt och diskussion. Det var flera frågor som\r\ndominerade debatten.\r\nDet var naturligtvis självständigheten, som spelar\r\nen stor roll i Finland, ett land som så nyligen fått sin\r\nsjälvständighet och som så fått slåss för den.\r\nSäkerheten var en annan fråga som dominerade\r\ndebatten. Det finska folket vet mer än de flesta andra,\r\noch definitivt mer än andra nordiska folk, vad\r\nsäkerhet och bristande säkerhet betyder.\r\nOckså ekonomin och jobben dominerade debatten.\r\nFinland är i en situation där ekonomin är i kris och där\r\narbetslösheten är mycket hög, högst i Norden. Det var\r\nnaturligt att också de frågorna stod i fokus i den här\r\ndebatten.\r\nDet finska folket har träffat sitt val efter en klar\r\noch tydlig debatt, efter en debatt som har\r\nkoncentrerats på väsentligheter, de centrala frågorna\r\nsom medlemskap i den Europeiska unionen handlar\r\nom.\r\nKvar i EES finns från den 1 januari bara Island\r\nmed säkerhet och möjligtivs Norge och Sverige. Det\r\när inget starkt samarbetsområde. Vi vet att ordet\r\nunion inte har någon bra klang i Norge, men det\r\nhänger inte alls samman med EU utan snarare med\r\nden union som fanns med Sverige en gång, dvs.\r\nmöjligheten att alternativt bygga något annat tätt\r\nsamarbete utanför den Europeiska unionen finns inte\r\nför Sveriges del.\r\nI Sverige har vi nu haft tre års debatt där\r\nalternativet med medlemskap i den Europeiska\r\nunionen har granskats. Det har granskats tydligt,\r\ningående och ur mängder av olika aspekter. Vad som\r\nhar saknats under alla de här tre åren och som också\r\nsaknas i stor utsträckning i dagens debatt är svar på\r\nfrågan: Vad innebär det då om vi röstar nej i\r\nfolkomröstningen?\r\nJag tror att för var och en som skall delta i\r\nfolkomröstningen och överväger att rösta nej finns det\r\nanledning att noggrant fundera över vad det innebär\r\natt lägga en nej-sedel i valurnan. Man röstar ju\r\nfaktiskt ja till något annat. Man röstar ja till någonting\r\nsom man rimligtvis, om man är beredd att lägga ner\r\nen nej-valsedel, borde veta vad det är.\r\nVet man t.ex. om Sverige skall gå ur den inre\r\nmarknaden, om man lägger en nej-sedel, eller om\r\nSverige skall vara kvar i den inre marknaden? Vi har\r\nju med all önskvärd tydlighet i denna debatt men\r\nockså under hela den debatt som har varit och ännu\r\nskall pågå några veckor märkt att nej-sidan\r\nargumenterar som om Sverige borde gå ur den inre\r\nmarknaden, därför att man är emot mycket av vad den\r\ninre marknaden står för.\r\nLikväl hävdar man på något underligt sätt att vi\r\nskall stå kvar i EES-konstruktionen, som rimligtvis\r\ninnebär att den inre marknaden då skall vara kvar. Här\r\nfinns ingen klarhet från nej-sidan.\r\nSkall den fria rörligheten för människor vad gäller\r\nstudier, arbete och rätt att pensionera sig i andra\r\nländer finnas kvar, eller skall den tas bort?\r\nSkall vi behålla utbildnings- och\r\nforskningssamarbetet, eller skall det upphöra? På den\r\npunkten vill de som företräder nej-sidan ofta ge ett\r\ndubbelt intryck. Man kritiserar mycket av det\r\nsamarbete som faktiskt finns. Samtidigt, när man\r\npressas på besked, vill man antyda att det nog trots\r\nallt är EES-avtalet som skall gälla i någon form.\r\nSkall vi ha ett större jordbruk i Sverige, vilket vi\r\nrimligtvis får som medlemmar, jämfört med om vi\r\nstår utanför, eller skall vi ha ett mindre jordbruk?\r\nSkall vi ha mer öppet landskap, vilket vi rimligtvis\r\nfår om vi blir medlemmar, jämfört med om vi står\r\nutanför? Det är en annan fråga som man bör ställa sig\r\nom man är beredd att lägga en nej-valsedel.\r\nVad skall hända när det gäller de\r\ngränsöverskridande miljöproblemen? Det är självklart\r\natt skall vi klara dem måste man ha ett internationellt\r\nsamarbete. De förs ju med luft och vatten över\r\ngränserna och över haven. Skall vi stå utanför denna\r\nframväxande och naturligtvis på sikt alltmer centrala\r\nuppgift för den Europeiska unionen?\r\nNarkotikan och brottsligheten blir också alltmer\r\ninternationella. Den internationella brottsligheten\r\nväxer sig stark, och det plågar alla länder. Den\r\nEuropeiska unionen kommer att bygga upp en politik\r\nför att bekämpa denna verksamhet. Skall vi stå\r\nutanför? Är det detta nej-valsedeln innebär, att\r\nSverige inte skall delta i det enormt viktiga arbetet att\r\nse till att vi inte får en kraftig tillväxt utan helst får ner\r\nden internationella brottsligheten?\r\nEU menar att man borde bättre kunna ta hand om\r\nde flyktingar som uppstår till följd av konflikter och\r\nkrig. Om länderna samverkar skulle man bättre kunna\r\nlösa de problemen. Vi har sett bekymren inte minst\r\nefter krigen i det f.d. Jugoslavien. Innebär nej-\r\nvalsedeln att vi inte skall samverka i sådana frågor\r\nutan gå på en nationell linje helt och hållet, vid sidan\r\nom övriga Europa?\r\nMan vill bygga upp en gemensam utrikespolitik\r\ndärför att bitterheten också i sen tid - det visar\r\nerfarenheten - är ganska stor när nationella intressen\r\növerväger. Jag är alldeles övertygad om att krigen i\r\ndet f.d. Jugoslavien bättre kunde ha undvikits, om det\r\nvid den tidpunkten hade funnits en gemensam\r\nutrikespolitik mellan den Europeiska unionens länder.\r\nEn gemensam säkerhet, slutligen. Det är enormt\r\nviktigt att man bygger upp en gemensam säkerhet,\r\ninte minst i Östersjöområdet och i Barentsområdet\r\nsom ligger i framför allt Sveriges intresse. Skall vi stå\r\nutanför denna gemensamma säkerhet, som framför\r\nallt har sin tyngdpunkt på det civila området? Den\r\ncivila säkerheten blir allt viktigare.\r\nHur skall vi lösa de här problemen i framtiden?\r\nSkall vi förhandla med den Europeiska unionen i varje\r\nsådan här fråga - om knarket, om brottsligheten, om\r\nmiljön, om utrikespolitik, om säkerhetspolitik? Skall\r\nlilla Sverige i varje ögonblick föra en förhandling\r\nmed den Europeiska unionen eller skall vi delta?\r\nFru talman! Sist och slutligen vill jag fråga vad\r\nsom skall hända med de 2 200 rättsakter som denna\r\nriksdag har antagit till följd av EES-avtalet. Skall\r\navtalet upphöra? Skall det omförhandlas, eller vad\r\nskall ske? Där har nej-sidan inga besked.</pre><pre>Anf.  23  KARL ERIK OLSSON (c):\r\nFru talman! Vi lever i dag i en fantastisk tid.\r\nGrunden till detta är i stor utsträckning att vi har fått\r\nen ökad kunskap, en kunskap som har gett oss bättre\r\nteknik och större välstånd. Den kunskapen har också\r\ninneburit att vi tar allvarligare på miljöfrågorna och\r\nförhoppningsvis också att vi kan utveckla ett bättre\r\nsocialt ansvar och en mer humanitär värld.\r\nDet är klart att denna värld i dag kräver nya\r\nstrukturer. När vi kan nå mycket längre mycket\r\nkortare, när vi kan göra mycket mera med mindre\r\ninsatser, då kan man inte använda endast de gamla\r\nstrukturerna. Det krävs nya.\r\nCenterpartiet har under lång tid strävat efter att\r\nskapa ett alleuropeiskt samarbete. Det har inte varit\r\nmöjligt på grund av de spänningar som har funnits i\r\nEuropa. Efter förändringarna 1989 och 1990 är läget\r\nett annat. Nu kan vi utnyttja möjligheterna på ett\r\nannat sätt. Nu kan vi använda den europeiska unionen,\r\nbygga ut den åt norr och så småningom åt öster, för\r\natt få denna alleuropeiska samverkan.\r\nJag är förvånad över att Vänsterpartiets Johan\r\nLönnroth nyss sade här att EU har haft en positiv\r\neffekt på demokratin, men han vill inte vara med och\r\ngöra det ännu bättre. Freden och stabiliteten har varit\r\nviktiga. Vi måste ta vårt ansvar för att driva detta\r\nvidare.\r\nJag är också förvånad över att man i Miljöpartiet\r\när så isolationistiska. Det finns ingenting som är så\r\nglobalt som just miljöfrågorna. De\r\ngränsöverskridande miljöproblemen är någonting vi\r\npolitiker måste ta oss an i alla länder. Men\r\nMiljöpartiet säger: Stäng vid gränsen! Vi skall göra\r\nSverige bra, resten struntar vi i.\r\nVår miljö är också Europas miljö och omvänt. Vi\r\nmåste samverka för en bättre miljö.\r\nVi måste också samverka för mer inflytande åt\r\nmänniskorna, de vanliga, många människorna. Vi vet\r\natt kapitalet, investeringarna i dag rör sig snabbare\r\növer gränserna än någonsin tidigare, beroende på den\r\nnya tekniken. Den politiska nivån måste hänga med.\r\nAnnars kommer den politiska demokratin att\r\nakterseglas och vi får mindre att säga till om i\r\nförsamlingar som Sveriges riksdag.\r\nVi måste samarbeta för att skapa ekonomi och\r\nvälfärd. Det hänger ihop med dessa frågor.\r\nEn viktig fråga för mig och för Centerpartiet är att\r\nlandsbygden, glesbygden, områdena långt borta också\r\nskall leva i fortsättningen. Det främjas faktiskt av ett\r\nmedlemskap i den europeiska unionen. Vi kan ta\r\nskogen som exempel. Visserligen arbetar vi där på\r\nvärldsmarknaden. Skogsindustrin är oerhört viktig för\r\nden svenska ekonomin. Men att få EU som\r\nhemmamarknad är naturligtvis en stor fördel för\r\ndenna vår allra viktigaste exportindustri.\r\nJordbrukspolitiken har redan debatterats här en\r\ndel. Jag har tidigare i denna kammare uttryckt min\r\nuppfattning om EU:s jordbrukspolitik. Den är inte alls\r\nbra och bör förändras i stora stycken. Vi måste vara\r\nmed för att kunna förändra den. Vi kan inte tro att\r\nsvenska jordbrukare skall kunna producera livsmedel i\r\nöppen konkurrens med de andra EU-länderna till lägre\r\npriser och med lägre stöd. Därför blev jag besviken i\r\ngår när jag fick läsa avsnittet om jordbrukspolitiken i\r\nsocialdemokraternas motion. Det är fullt av felaktiga\r\npåståenden.\r\nVerkligheten är faktiskt den att vi under min tid\r\nsom jordbruksminister sänkte budgetkostnaderna för\r\njordbruket. De kommer att sjunka ännu mer vid ett\r\nmedlemskap och inte tvärtom, som det står i\r\nmotionen. Det är också så att livsmedelspriserna i\r\nSverige har sjunkit under de senaste tre åren. Nu\r\nföreslår man att vi i Sverige skall avstå från ett stöd\r\nfrån EU för att förbättra miljön, ett stöd som innebär\r\natt vi skulle kunna fortsätta öka möjligheten att\r\nproducera miljöriktiga livsmedel med bra djurskydd,\r\nnågot som de svenska konsumenterna länge har\r\nönskat.\r\nEn konkurrens utan lika villkor är orimlig. Men\r\ndet är också en signal från regeringens kanske främsta\r\nEU-motståndare.\r\nFru talman! Jag tycker att det är viktigt att vi alla,\r\nhär i kammaren och i hela landet, utnyttjar den unika\r\nmöjlighet som vi just nu har att delta i det största\r\nbeslut som har fattats för vårt land på mycket länge:\r\nbeslutet att få vara med och bygga upp framtidens\r\nEuropa, framtidens värld, för fredens, för miljöns och\r\nför demokratins skull.</pre><pre>Anf.  24  Kommunikationsminister INES\r\nUUSMANN (s):\r\nFru talman! Det ligger en oerhörd lockelse i\r\nvisionen av det nya Europa som vi sett växa fram\r\nunder senare år. Människor kan röra sig fritt efter\r\nårtionden av förtryck. Gränser har rivits, både bildligt\r\noch bokstavligt. Men i det ligger också stora\r\nutmaningar. Samtidigt som vi har sett framgångar har\r\nvi stött på bakslag. Vi har sett ett Europa som inte\r\nförmått hantera alla sina arbetslösa. Vi har sett\r\nmotgångar för demokratin när den inte kan leverera\r\nett länge och hett eftertraktat välstånd.\r\nJag är en hängiven, men för den skull inte okritisk\r\nanhängare av ett svenskt medlemskap i EU. Jag vill\r\natt vi i Sverige aktivt skall bidra till att bygga\r\nmedborgarnas Europa, där rätten till arbete, trygghet,\r\nsocial välfärd och god livsmiljö tillhör\r\nsjälvklarheterna - ett Europa som kan spela en\r\navgörande roll i arbetet med att utveckla den livsstil\r\noch teknik som är nödvändig för att skapa en\r\nlångsiktigt hållbar utveckling.\r\nJag är övertygad om att ett starkt Europa kan bli\r\nen väldig kraft i världssamfundets arbete för fred, god\r\nlivsmiljö och goda levnadsvillkor för alla på jorden.\r\nTanken att det gamla Europa, det som en gång bar\r\nfram väverierna, kolkraftverken, loken, också skulle\r\nkunna bli vaggan för den nya industriella revolutionen\r\nsom innebär en ekologiskt uthållig utveckling, får inte\r\nbara stanna vid en tanke. Det är ingen omöjlig uppgift\r\natt förverkliga en sådan vision på en generation.\r\nMen de som redan har bestämt sig för att säga nej\r\ntill EU brukar använda miljön som ett argument. De\r\nbrukar peka på att det inte finns garantier för att\r\nSverige skall få behålla sina strängare kemikalieregler\r\neller att trafikströmmarna i Europa är så stora att vi\r\nbara därför skall säga nej.\r\nVi som tror på att politiska beslut och\r\növerenskommelser betyder något vill istället utnyttja\r\nmedlemskapet till att ta fram bra underlag för en\r\nhårdare miljöpolitik i hela EU-området.\r\nI Sverige har vi börjat, men märk väl bara börjat,\r\nföra samman trafik och miljö. En av mina främsta\r\nuppgifter som kommunikationsminister blir att leda\r\nutvecklingen mot ett mer miljöanpassat trafiksystem.\r\nMen jag tänker inte nöja mig med Sverige. Miljön\r\nhär hemma kommer inte att bli bättre om mitt arbete\r\nslutar här. När britter, fransmän eller tyskar färdas på\r\nvägarna alstrar de avgaser som förr eller senare når de\r\nsvenska jordarna, skogarna eller Östersjön.\r\nOm vi vill vara med och påverka de framtida\r\nnedfallen över oss måste vi också vara med där de\r\navgörande besluten fattas. Vi vet redan av erfarenhet\r\n- från den här kammaren, inte minst - att vår röst som\r\nEES-medlem inte är tillräckligt stark. Vi kommer\r\näven i framtiden att här i denna kammare rösta\r\nigenom hundratals regler som vi inte haft möjlighet\r\natt påverka.\r\nFru talman! Jag har under de senaste åren haft\r\nanledning att läsa det som heter EG:s vitbok om\r\ntansportpolitiken. Den kom 1992. Tankarna inom EU\r\navviker inte i någon nämnvärd omfattning från de\r\nidéer som vi länge har haft i Sverige för att komma\r\ntill rätta med transportsektorns negativa miljöverkan.\r\nMen det får inte stanna bara vid tankar. Alla de goda\r\nförslag som arbetats fram har inte blivit handling.\r\nVi vet att det återstår mycket innan man med\r\nsamma lätthet som vi gör i Sverige pratar mellan\r\nkommunikationsdepartementen och\r\nmiljödepartementen. Även om miljöproblemen t.ex. i\r\nstäderna i våra grannländer är långt mycket värre än\r\nde vi har i Sverige är trycket därifrån lika starkt som\r\ndet som vi har här.\r\nNu öppnas möjligheterna. Österrike och Finland\r\nträder in som medlemmar, och det finns goda utsikter\r\natt alla de nordiska länderna skall vara medlemmar\r\nsnart. Tillsammans med alla andra länder, t.ex.\r\nTyskland, som har samma inställning som vi kan vi\r\nbli en mycket betydelsefull kraft för att driva på för\r\natt tankarna skall bli ord och orden faktiskt skall bli\r\nhandling.\r\nSom land har vi också mycket att tillföra. Vi har\r\nerfarenheter av hur miljökostnader skall integreras i\r\npriset för transporter. Vi har tidigare än i många andra\r\neuropeiska länder effektiviserat järnvägstrafiken. Vi\r\nvar först ut i Europa med att introducera stränga\r\navgaskrav. Våra metoder att stimulera renare fordon\r\noch renare bränsle har vi visserligen fått slåss hårt för\r\ni medlemskapsförhandlingarna, men de har rönt ett\r\nmycket stort intresse.\r\nRent konkret handlar det om att vi måste ge oss i\r\nkast med ett hårt förhandlingsarbete. Det är inte\r\nacceptabelt att en av tre lastbilar kör utan last i\r\nEuropa. Men det är inte heller acceptabelt att släppa\r\nallt fritt, så att konkurrensen snedvrids av åkare som\r\nkör med dåliga miljöfarliga fordon och med\r\narbetskraft som är sämre betald. En av våra viktiga\r\nuppgifter blir därför att även i fortsättningen gå i\r\nspetsen för höga miljöavgifter för dem som smutsar\r\nned. Som medlemmar och med stöd av vänner kan vi\r\nfå igenom en sådan politik. Utanför EU kan vi inte\r\npåverka denna utvecklingen.\r\nJag vill se en modernisering av\r\nkommunikationerna i Sverige och i Europa. Då\r\nhandlar det inte bara om transporter.\r\nInformationsteknologin växer med en väldig fart nu.\r\nSverige ligger långt fram i de satsningarna. Genom att\r\nbygga samman olika system kan\r\nkommunikationssystemen totalt sett effektiviseras.\r\nMen för att klara det behöver vi enhetliga regler och\r\növerenskommelser.\r\nSverige ligger geografiskt i Europas utkant. Det\r\nger oss många fördelar. Få av oss skulle väl vilja byta\r\nbort den natur som vårt \"extrema\" klimat ger upphov\r\ntill, även om jag tycker att det är otillständigt att det\r\nsnöar i oktober. Det är en annan sak. Men det finns\r\nockså nackdelar som ingen får blunda för. Den skog\r\noch de verkstadsprodukter som vi säljer säljer vi\r\nföreträdesvis till länder inom EU. Nybyggen och\r\nmodernisering av järnvägar och vägar behövs för att\r\nvåra produkter skall nå konsumenterna på\r\nkontinenten.\r\nVi socialdemokrater har kraftfullt genom vårt\r\neuropeiska parti ESP drivit på en handlingsplan för\r\nsysselsättning och en ny ekonomisk utveckling för\r\nVästeuropa. Moderninsering av\r\nkommunikationssystemen är en viktig del av denna\r\nstrategi. Inom socialdemokratin i Europa arbetar vi nu\r\nockså med miljöfrågorna. Vi gör det under ledning av\r\nden danske miljöministern Svend Auken. Idéer\r\nmotsvarande dem vi har haft när det gäller\r\narbetsmarknadsfrågorna och den ekonomiska\r\npolitiken vill vi kunna förverkliga också på\r\nmiljöområdet.\r\nVi i Sverige har kommit långt i miljöarbetet. Nu\r\nmåste nya prioriteringar göras. På Lubbe Nordströms\r\ntid svärtades den rena tvätten ned av en rykande\r\nskorsten. På Hans Palmstiernas tid handlade det om\r\nsjöar som växte igen, gifter som spreds i jordbruket\r\nosv. Då kunde vi klara stora förbättringar med enbart\r\nåtgärder i Sverige. Men, fru talman, sedan ozonskiktet\r\nfaktiskt bokstavligen sprack tror jag att de allra flesta\r\ninser att miljön i Sverige inte kan bli bättre förrän vi\r\nfår med oss flera länder på hårda tag.\r\nJag är beredd att slåss för att hårda miljökrav skall\r\nställas på trafiken - inte bara i Sverige, utan i hela\r\nvästra Europa. Om Europa en gång i tiden var\r\nindustrisamhällets vagga är det nu vår uppgift att se\r\ntill att också det ekologiskt uthålliga industrisamhället\r\nskall födas.</pre><pre>Anf.  25  HADAR CARS (fp):\r\nFru talman! Marianne Samuelsson sade en sak\r\nsom jag håller alldeles med om. Hon sade: Det finns\r\ninte två EU. Det finns bara ett.\r\nDet var uttryck för en ovanlig klarsynthet från\r\nMarianne Samuelssons sida. I övrigt är det inte\r\nmycket av det hon sade som håller ens vid en något så\r\nnär rimlig kritisk granskning.\r\nHennes påstående om att de europeiska\r\nparlamenten skulle förlora sin lagstiftningsrätt och att\r\nnationella demokratiska val skulle bli meningslösa har\r\nredan blivit påtagligt avvisade av Bengt Westerberg.\r\nJag skall ta upp en annan sak som hon sade. Vid\r\nett nej, sade Marianne Samuelsson, händer det\r\ningenting. Det innebär att allting då är oförändrat.\r\nDetta är ett uttryck för en oerhörd felsyn.\r\nMed de 12 EU-länderna - 14 från den 1 januari\r\nnär också Österrike och Finland går med - har\r\nSverige under åren utvecklat ett mycket nära och\r\nalltmer omfattande samarbete som hela tiden också\r\nvuxit. För att fortsätta att vidga detta samarbete och\r\nför att ge oss svenskar mer inflytande och mer makt\r\növer besluten har Sverige sökt medlemskap i EU.\r\nOch EU har sagt ja till det. Vi har tillsammans\r\nförhandlat fram ett avtal som är mycket fördelaktigt\r\nför Sverige.\r\nOm Sverige nu förkastar det avtalet, som\r\nVänsterpartiet och Miljöpartiet vill, om Sverige stiger\r\nav Europatåget och vill gå sin egen väg är det\r\nsjälvklart att det får konsekvenser för Sverige och\r\nSveriges folk. EES-avtalet kommer att urholkas och i\r\nvärsta fall helt sägas upp. Vi måste i alla fall bestämt\r\nräkna med att det ganska ringa inflytande som EES-\r\navtalet ger oss kommer att reduceras högst avsevärt.\r\nDet bottnar i en vilja från EU:s sida att lyssna på oss\r\nunder processen med att ta fram nya lagförslag. I det\r\navseendet blir EES-avtalet ett rent lydstatsavtal, och\r\nrisken finns att det helt sägs upp. Gränsproblemen för\r\nsvensk export till EU kommer att finnas kvar. I värsta\r\nfall kan de t.o.m. komma att växa.\r\nFru talman! Vi vet att svenska företag, som har\r\nbortåt hälften av alla anställda inom näringslivet, har\r\nförklarat att de vid ett nej kommer att lägga flera av\r\nsina investeringar utanför Sverige.\r\nEfter det att Finland sagt ja kan vi räkna med att\r\nskogsindustrins ambitioner att investera i Sverige\r\nkommer att reduceras ytterligare om Sverige säger nej\r\nnu. Det kommer att göra det svårare att pressa ner den\r\nsvenska arbetslösheten både på kort och lång sikt.\r\nRisken för att den skall permanentas på en alldeles för\r\nhög nivå ökar.\r\nEfter hand som det av opinionsundersökningar\r\nvisade sig att finska folket med all sannolikhet skulle\r\nrösta ja sjönk räntan i Finland under det att den finska\r\nmarken steg i värde. Risken är uppenbar att vi får en\r\nmotsatt utveckling i Sverige om vi säger nej till EU\r\nden 13 november. Räntan kan komma att stiga och\r\nkronan kan komma att sjunka i värde.\r\nSom icke medlem av EU ställer vi oss också\r\nutanför det framväxande samarbetet för att bekämpa\r\nnarkotikahajarna. Det ökar riskerna för att de stora\r\nnarkotikasyndikaten kommer att se Sverige som ett\r\nlättare land att arbeta i. Hur motverkar vi det?\r\nListan på de förändringar för Sverige som följer\r\noch kan följa av ett nej kan göras mycket längre än så.\r\nVilket är då nej-sidans alternativ? Kommer vi att få\r\nnågot svar på den frågan före den 13 november?\r\nFru talman! En klar majoritet av det finska folket\r\nsade ett tydligt ja till EU i söndags. Danmark är redan\r\nmedlem av EU. En mycket klar majoritet av det\r\ndanska folket förklarar sig nöjda med EU och vill\r\nfortsätta att vara medlemmar. Om även Sverige och\r\nNorge går med kan vi skapa en stark nordisk kraft\r\ninom EU. Efter den finska folkomröstningen står det\r\nalldeles klart att det inte finns något samnordiskt\r\nalternativ utanför EU. Det går inte heller att skapa ett\r\nsådant.\r\nFru talman! Om nej-sidan mot förmodan skulle\r\nsegra i den svenska och den norska folkomröstningen\r\nblir deras uppgift att söka upprätta en svensk-norsk\r\nunion. Jag önskar dem lycke på den färden.</pre><pre>Anf.  26  MARIANNE SAMUELSSON (mp)\r\nreplik:\r\nFru talman! Jag tror att det är frågan om vilken\r\nvärldsbild man har. Vi tror på samarbete mellan\r\nmånga nationer, och vi tror på samarbete med Europa.\r\nHadar Cars säger att det kan bli enorma problem\r\nom vi inte stiger på Europatåget nu. Vad är det för\r\nskräckbild av Sveriges situation utanför EU som ni\r\nvill måla upp? Ni har faktiskt inte ännu frågat svenska\r\nfolket om de vill vara med, och ändå sitter ni redan på\r\nEuropatåget och fattar en massa beslut om anpassning\r\nav lagar och förordningar. Jag tycker att det är en\r\nmärklig syn på demokratin. Det är klart att vi skall ha\r\nsamarbete. Det är klart att vi skall jobba tillsammans\r\nmed andra länder.\r\nI Dagens Industri säger man i dag att räntan stiger\r\nom det blir ett ja till EU eftersom vi då måste låna till\r\nmedlemsavgiften. Jag vet inte vem som har rätt i\r\ndessa frågor, men det är ingen självklarhet att räntan\r\nsjunker om vi blir medlemmar.\r\nHadar Cars säger att danskarna är nöjda. Danmark\r\nhar ju faktiskt fått undantag från just den ekonomiska\r\npolitiken och från utrikes- och säkerhetspolitiken. Det\r\nvar ju detta de röstade om, och de deltar inte heller i\r\ndet i nuvarande läge.\r\nVisst finns det möjligheter att samarbete mellan de\r\nnordiska länderna, men inte inom EU:s ram. Det\r\nstrider mot EU:s regelverk att bilda ett nordisk block\r\nsom sluter sig samman för att vara starka gentemot de\r\nandra.\r\nSedan gällde det skogsindustrin. När Sverige\r\nsläppte knytningen av kronan till ecun gick exporten\r\nför skogsindustrin så bra som aldrig förr. Jag är\r\ntveksam till att EU-anpassningen verkligen är det\r\nekonomiska guldägg som ja-sidan tycks tro. Det finns\r\nmöjligheter till bra samarbete på andra sätt.</pre><pre>Anf.  27  HADAR CARS (fp) replik:\r\nFru talman! Jag delar Marianne Samuelssons\r\nuppfattning på ytterligare några punkter. Hon har rätt\r\nnär hon konstaterar att vi redan sitter på Europatåget.\r\nJag sade alltså inte att vi skulle gå ombord på det. Jag\r\nsade att vid ett nej stiger vi av. Om vi sitter på ett tåg\r\noch sedan stiger av för att gå åt ett annat håll är det\r\ntroligt att det får betydande konsekvenser för Sverige.\r\nDet är dessa konsekvenser som jag tycker att nej-\r\nsidan skall försöka ta sig samman och redovisa.\r\nMiljöpartiet och nej-sidan talar oerhört gärna om\r\nsin vilja till internationellt samarbete med alla. Det\r\nlåter kanske bestickande för dem som inte riktigt\r\nförstår vad det handlar om. De säger ju samtidigt nej\r\ntill det verkligt stora tunga samarbete som finns i\r\nEuropa. Det omfattar i dag 350-360 miljoner\r\nmänniskor. Finland och Österrike ansluter sig nu till\r\ndet. I nästa omgång kommer det att omfatta Polen,\r\nTjeckien, Slovakien och Ungern. Sedan kommer det\r\natt gå vidare österut.\r\nDetta samarbete som är grundläggande och\r\navgörande för Europa vill de inte vara med om, men\r\nde är med på allt annat. De vill jobba ihop med\r\nfilatelister och alla möjliga grupper, men i de\r\navgörande sammanhangen vill Miljöpartiet inte vara\r\nmed. Det bottnar alldeles säkert i en världsbild, men\r\ndet är inte min världsbild. Det är en mycket inskränkt\r\nvärldsbild. Det är därför som jag hoppas att svenska\r\nfolket skall ha förnuft att följa andra än dem som\r\nlockar till isolationism. Det är precis vad Miljöpartiet\r\noch Vänsterpartiet står för i det här fallet.</pre><pre>Anf.  28  MARIANNE SAMUELSSON (mp)\r\nreplik:\r\nFru talman! Det är klart att det är frågan om vilken\r\nvärldsbild man har. Min världsbild ser helt annorlunda\r\nut än Hadar Cars. Jag vill inte låsa in Sverige innanför\r\nde gemensamma tullmurar som finns runt EU:s\r\ngränsområde. Jag vill inte binda upp Sverige till en\r\ngemensam utrikes- och säkerhetspolitik. Jag tycker att\r\nalliansfrihet och fred är viktigt. Jag vill ha ett\r\ninternationellt samarbete. Och jag tror att det är vad\r\nstora grupper av det svenska folket också vill. Jag är\r\növertygad om att människor i Sverige vill ha den här\r\nfriheten och möjligheten att välja de politiker som kan\r\nfatta de politiska beslut som behövs för en god\r\nekonomi, ett gott samarbete och ett globalt samarbete\r\ni världen.</pre><pre>Anf.  29  HADAR CARS (fp) replik:\r\nFru talman!  Marianne Samuelsson talar om\r\ntullmurar inom EU. Hon jämför dem med tullmuren i\r\nSverige. Tullmuren inom EU är något högre. Den är\r\nca 5,5 % i Sverige och 4,5 % inom EU. Det är denna\r\nprocent som för henne är avgörande om man befinner\r\nsig i ett rikemansblock eller har öppenhet gentemot\r\nomvärlden. Det är helt löjligt!\r\nVad är det Marianne Samuelsson säger nej till?\r\nHon säger att vi skall arbeta internationellt. Är det\r\nnågonting det europeiska samarbetet går ut på är det\r\natt försöka se till att trygga demokratin i Europa och\r\nfå med de länder som under oerhört långt tid, alldeles\r\nför lång tid, stod utanför detta samarbete och lydde\r\nunder kommunistiska regimer.\r\nDet gäller att få dessa länder trygga för\r\ndemokratin och ge dem ett välstånd och en ekonomisk\r\nutveckling som gör att också människor i de länderna\r\nkan hoppas på en framtid. Tillsammans skall man\r\nkunna bygga någonting i solidarisk anda mellan\r\nEuropas folk som för alltid tryggar freden i Europa.\r\nDet säger Miljöpartiet nej till. I stället skall\r\nMarianne Samuelsson samarbeta på annat håll i\r\nvärlden, men inte samarbeta om det som är centralt\r\nför Sverige och utvecklingen i vår världsdel. Det är en\r\ndålig bild av världen som hon tecknar.\r\nVärlden börjar alltid i vår närhet. Marianne\r\nSamuelsson vill hoppa över det som är vår egen\r\ngemenskap, vår egen närhet, för att kunna tala om\r\nandra saker. Vi som är för ett ja vill verka på den plats\r\ndär vi finns, i den världsdel där vi lever, för att trygga\r\nförutsättningarna för fred och frihet i vår omvärld.</pre><pre>Anf.  30  HOLGER GUSTAFSSON (kds):\r\nFru talman! Ett medlemsskap i den europeiska\r\nunionen är en ny politisk plattfrom. Därifrån kan vi\r\nbedriva ett förändringsarbete som går långt utöver\r\nSveriges geografiska gränser.\r\nEU är den politiska plattform där vi kan besluta\r\nom framtiden genom att utveckla relationerna dels\r\nmellan Sverige och EU:s medlemsländer, dels\r\nförhållanden inom EU och förhållandet mellan EU\r\noch världen i övrigt.\r\nSvenskt inflytande kan kanaliseras via den\r\nsvenska regeringen och lagstiftningsarbetet, inom våra\r\npolitiska partigrupper i Europaparlamentet samt\r\ngenom kommittéarbete och expertmedverkan inom\r\nunionen.\r\nSom kristdemokrater kommer vi att vara aktiva\r\nvid ett medlemsskap i EU. Ett medlemsskap är början\r\npå ett politiskt förändringsarbete med långtgående\r\nframtidsvisioner.\r\nFru talman! Jag vill redogöra för våra ambitioner\r\npå det socialpolitiska, det miljöpolitiska och det\r\nbiståndspolitiska området vid ett kommande EU-\r\nmedlemskap.\r\nKds anser att grunden för en god socialpolitik är\r\nfamiljelivets villkor. Generösa sociala villkor för\r\nfamiljelivet är en nödvändig investering för barnens\r\nutveckling och för kommande generationer. Samhället\r\nskall ge stöd till familjen som institution men aldrig ta\r\növer familjens ansvar och uppgifter.\r\nVi anser att EU:s sociala dimension måste rymma\r\nutvecklingsmöjligheter för varje individ i samhället.\r\nDetta gäller oavsett ålder, kön, religion eller\r\nnationalitet, och frågona kring jämställdhet måste få\r\nen central position.\r\nSverige har lång erfarenhet av bra arbetsmiljöer på\r\nbåde stora och små arbetsplatser. Denna erfarenhet\r\nmåste tillföras EU:s sociala dimension.\r\nDet återstår mycket att göra för Europas kvinnor\r\noch ungdomar vad gäller villkor för utbildning och\r\narbete.\r\nEU:s medlemsländer har antagit WHO:s\r\nalkoholpolitiska mål att sänka konsumtionen med 25\r\n% till år 2000. Sveriges relativt framgångsrika\r\nalkoholpolitik kan bli ett föredöme för många\r\neuropeiska länder i kampen mot de skador\r\nalkoholkonsumtionen förorsakar.\r\nKampen mot narkotikans utbredning är ett\r\ngemensamt problem för Sverige och EU. Med\r\ngemensam polisiär spaning och skärpt gränskontroll\r\nmåste vi stoppa narkotikatrafiken.\r\nKds mål är inte ett nyliberalt marknadens Europa\r\neller ett socialistiskt och kollektivistiskt Europa. Vårt\r\nmål är ett familjernas och medborgarnas Europa. Det\r\när människan och människovärdet som skall\r\nuppvärderas.\r\nFru talman!  Det är kristdemokraternas\r\növertygelse att EU blir en betydelsefull organisation i\r\ninternationella miljösammanhang. Inom EU:s område\r\nfinns de flesta av Europas stora industrinationer och\r\ndärmed också möjligheten till ett organiserat\r\ngränsöverskridande samarbete i miljöfrågorna.\r\nEU:s förmåga till bindande lagstiftning ökar\r\neffektiviteten i besluten mellan medlemsländerna.\r\nMiljöskyddsgarantin, som skyddar ett lands högre\r\nhälso- och miljöambitioner, måste stärkas ytterligare.\r\nInget land får hindras att vara föregångare med\r\nrelevanta miljökrav inom EU.\r\nEU:s miljöpolitiska mål skall vara att reducera\r\navfall och utveckla kretsloppssamhället. Vidare anser\r\nvi att EU skall verka för en skatteväxling med hårdare\r\nskatter på miljöstörande verksamheter och lägre\r\nskatter på arbetskraft.\r\nSom medlem bör Sverige vara pådrivande för ett\r\nmiljöanpassat jordbruk i EU med minskad\r\nkemikalieanvändning inom vegetabilieproduktionen.\r\nDet ekologiska jordbrukets konkurrenskraft måste\r\ngaranteras av miljöskäl.\r\nVidare bör Sverige verka för att EU skall värna u-\r\nländernas rätt till en ren och oförstörd miljö.\r\nFru talman!  Jag vill understryka Sveriges\r\nbetydelsefulla roll som föregångsland på\r\nbiståndsområdet. Det är kristdemokraternas\r\nuppfattning att EU:s bistånd till tredje världen måste\r\nöka vad avser insatser för en bättre hälsa, för\r\nutbildning och för kvinnornas situation.\r\nU-ländernas skuldsanering måste fortsätta för att\r\nskapa förutsättningar för ekonomisk tillväxt och egen\r\nproduktion.\r\nBiståndspolitiken gentemot Central- och\r\nÖsteuropa bör fortsatt inriktas på personellt och\r\nekonomiskt stöd för att utveckla demokratiska\r\nrättssamhällen och marknadsekonomi.\r\nFru talman!  Kristdemokraterna kommer att\r\nanvända den nya politiska plattformen i EU till ett\r\naktivt arbete för ett medborgarnas Europa, ett\r\nsamhälle med mycket stor öppenhet och samverkan\r\nmed människor också utanför denna gemenskap. Må\r\nsvenska folket den 13 november rösta ja till denna\r\nhistoriska möjlighet!</pre><pre>Anf.  31  ALLAN LARSSON (s):\r\nFru talman!  Det är en märklig kampanj som nej-\r\nsägarna bedriver inför folkomröstningen. I fråga efter\r\nfråga försöker nej-sägarna sitta på två stolar samtidigt.\r\nDet är självklart att många människor blir förbryllade\r\nav dessa motsättningar. Det är sannolikt ett av skälen\r\ntill varför opinionsvinden nu har vänt och ja-sidan har\r\nmedvind.\r\nJag skall ge några exempel.\r\nNi nej-sägare påstår å ena sidan att Sverige skulle\r\nbli maktlöst som medlem i Europeiska unionen. Vi\r\nskulle inte kunna påverka någonting. Vi skulle bara få\r\nanpassa oss, och våra villkor skulle försämras.\r\nSamtidigt säger ni att Sverige genom utanförskap\r\nskulle få en väldig makt. Då skulle vi behålla vår\r\nsuveränitet och samtidigt få makt att påverka politiken\r\ni Norden, i Europa och i hela världen - miljöpolitik,\r\narbetsmarknadspolitik, handelspolitik och\r\nbiståndspolitik.\r\nHur kan det komma sig att medlemskap ger\r\nmaktlöshet medan utanförskap ger en väldig makt? Är\r\nSverige så starkt att vi som enda land i Europa inte\r\nbehöver samarbetet i den europeiska unionen. Eller är\r\nSverige så svagt att vi inte skulle ha någon chans att\r\nhävda oss inom EU?\r\nHär måste ni som är nej-sägare förklara er. Ni kan\r\ninte under de tre veckor som återstår till\r\nfolkomröstningen fortsätta att sitta på två stolar.</pre><pre>På samma sätt finns det en väldig motsättning i\r\ndiskussionen om demokratin. Jag har inte hört någon\r\nansvarsfull person som har vågat påstå att Danmark,\r\nHolland och Storbritannien skulle ha gett upp sin\r\ndemokrati. Danskarna är goda demokrater, och\r\nDanmark är en god - och glad - demokrati. Men vi\r\nfår gång på gång höra att Sverige skulle förlora sin\r\ndemokrati om vårt land blev medlem i Europeiska\r\nunionen.\r\nHur kan det komma sig att den svenska\r\ndemokratin skulle gå förlorad vid ett medlemskap i\r\nEU, medan Danmark, Storbritannien, Holland och\r\nandra länder är goda demokratier efter en lång tid som\r\nEU-medlemmar?\r\nOckså i denna viktiga fråga måste ni på nej-sidan\r\nförklara var ni står. Ni kan inte fortsätta att sitta på två\r\nstolar i tre veckor till. Ni är skyldiga att ge en\r\nförklaring, särskilt till alla dem som är osäkra inför\r\nfolkomröstningen. Det är ni som skapar osäkerhet,\r\noch det är ni som kan undanröja osäkerheten genom\r\natt tala om vad ni egentligen står för. Men ni kan inte\r\ngå på två spår samtidigt.\r\nJag vill peka på ytterligare en motsättning. Många\r\nav nej-sägarna hävdar att medlemskap betyder att vi\r\ninte kan bedriva en ambitiös arbetsmarknads- och\r\nvälfärdspolitik, att allt kommer att styras av dunkla\r\nkonservativa krafter. Men samtidigt vet vi att det\r\nhårdaste motståndet kommer från den mest nyliberala\r\nregeringen i Europa, dvs. den i Storbritannien, och\r\nsärskilt från högerkrafterna inom och utom denna\r\nregering. De vänder sig mot EU just därför att EU står\r\nför höjda sociala ambitioner i Europa.\r\nHur förklarar ni som är nej-sägare att ni har\r\nhamnat i detta dåliga, inåtvända, nationalistiska\r\nsällskap? EU kan ju inte på en och samma gång vara\r\nett högerprojekt och ett hot mot högerns flaggskepp,\r\ndet brittiska systemskiftet.\r\nFru talman! Detta leder mig över till en avslutande\r\nfråga, som jag vill rikta till företrädarna för Moderata\r\nsamlingspartiet.\r\nDet duger inte att låta morsk här i den svenska\r\nriksdagen men sedan resa runt i Europa och vara\r\ninställsam mot dem som gör allt för att misskreditera\r\ndet europeiska samarbetet. Jag syftar på era\r\npartivänner i Italien, i Bayern och i Storbritannien, på\r\npersoner som herr Berlusconi i Rom, herr Stoiber i\r\nMünchen och herr Portillo i London.\r\nSkall ni moderater kunna bli verkligt trovärdiga i\r\nEuropapolitiken måste ni kunna visa att ni åtminstone\r\nhar gjort någon enda insats för att bekämpa den\r\ntrångsynta nationalism som finns i dessa era broder-\r\noch systerpartier.\r\nDärför, bästa moderater, måste ni förklara er. När\r\nskall ni ta itu med den farliga nationalismen på\r\nhögerkanten?\r\nFru talman! Vad Europa behöver är inte mer av\r\nnationalism och motsättningar, varken gröna eller blå,\r\nutan mer av internationalism och samarbete.</pre><pre>Anf.  32  GÖRAN LENNMARKER (m)\r\nreplik:\r\nFru talman! Allan Larsson ställde en fråga om\r\nvilket Samarbetseuropa som Moderaterna står för. Det\r\nvar en mycket egenartad fråga.\r\nJag representerar ett parti som har kämpat för ett\r\nsvenskt medlemskap i Europeiska unionen i 33 år -\r\nkanske längre än något annat parti i Sverige. Det är\r\nalldeles kristallklart vad vi står för.\r\nDet är också kristallklart att vi kommer att - om\r\ndet nu blir ett ja i folkomröstningen - ingå i den grupp\r\nsom har varit med om att bygga upp den europeiska\r\nunionen i ett tidigt skede, delvis med visst motstånd\r\nfrån den grupp av partier som Allan Larsson\r\nföreträder.\r\nDet är korrekt att det inom vissa partier finns\r\nnationalistiska flyglar, på samma sätt som det inom\r\nAllan Larssons parti finns de som säger nej till ett\r\neuropeiskt medlemskap, av grumliga ideologiska skäl.\r\nDet gäller då för oss alla att kämpa emot detta.\r\nJag vill korrigera Allan Larsson på en punkt.\r\nBerlusconis parti finns inte med i det samarbete som\r\nModerata samlingspartiet kommer att ingå i om vi blir\r\nmedlemmar i Europeiska unionen.</pre><pre>Anf.  33  ALLAN LARSSON (s) replik:\r\nFru talman! Jag ställde en rak fråga. Jag frågade\r\ninte hur länge Moderata samlingspartiet och tidigare\r\nHögerpartiet hade verkat för ett svenskt medlemskap.\r\nJag frågade: Kan ni visa på några insatser som ni har\r\ngjort för att ute i Europa bekämpa den nationalism\r\nsom finns inom högerpartierna? Den frågan kvarstår,\r\noch jag hoppas att Göran Lennmarker kan ge ett enda\r\nexempel på att Moderata samlingspartiet har gjort\r\nnågonting på det området.</pre><pre>Anf.  34  GÖRAN LENNMARKER (m)\r\nreplik:\r\nFru talman! Vi har funnits med i det europeiska\r\npartisamarbetet under mycket lång tid och har kanske\r\nockså varit en av de pådrivande krafterna när det\r\ngäller just att arbeta för ett enat Europa, inte bara för\r\nett svenskt medlemskap utan också för ett\r\nskandinaviskt medlemskap och ett samarbete över\r\ngränserna. Här har vi mycket kraftfullt predikat det\r\neuropeiska samarbetets värde, inte minst för de delar\r\nav det konservativa partiet i Storbritannien som är\r\nskeptiska till detta.\r\nDetta bevisar vi också genom vår hårda och klara\r\nargumentering för detta. Vi ställer upp i alla delar av\r\ndet europeiska samarbetet, inkl. de olika delarna i\r\nMaastrichtfördraget. Jag tror att det finns en\r\nkristallklar bild av hur Moderata samlingspartiet har\r\nagerat genom ett par decennier.</pre><pre>Anf.  35  ALLAN LARSSON (s) replik:\r\nFru talman! Jag preciserar min fråga ytterligare.\r\nFör det första: Om det blir ett ja i folkomröstningen\r\nskall den svenska riksdagen utse ledamöter i\r\nEuropaparlamentet. Hur kommer Moderata\r\nsamlingspartiets representanter att förhålla sig till dem\r\nsom representerar den italienska högern? Det skulle\r\nvara intressant att få ett klart besked om hur ni skall\r\nförhålla er till dem.\r\nFör det andra: Det har nyligen varit en konservativ\r\nkongress i Storbritannien, där inte minst herr\r\nPortillo - som är den nya, stora stjärnan och som man\r\nväntar sig skall bli ledaren för Moderaternas\r\npartivänner i Storbritannien - har gett uttryck för\r\nväldigt nationalistiska synsätt. Vad gör ni för att\r\npåverka era partivänner där i en mer europeisk\r\nriktning?</pre><pre>Anf.  36  KARIN FALKMER (m):\r\nFru talman! Vilken roll skall Sverige spela i\r\nframtidens Europa? Finns det anledning för oss i vårt\r\nland att vara med och ta ansvar för Europas\r\nutveckling, och har vi något viktigt att bidra med i det\r\nsamarbete som nu omfattar allt fler länder? Eller är\r\ndet bättre att välja utanförskap, med all den osäkerhet\r\nsom det innebär?\r\nDet är dessa frågor som svenska folket skall ta\r\nställning till den 13 november.\r\nTolv självständiga demokratiska länder har\r\nfullständigt frivilligt beslutat sig för att gå in i ett\r\nförpliktigande samarbete inom vissa områden för att\r\nforma framtidens Europa till det bättre. Vi är fyra\r\nländer som har genomfört förhandlingar inför\r\nmedlemskap - förhandlingar där vi för vårt land har\r\nuppnått långt bättre resultat än vad vi vågat förvänta.\r\nHur man än vänder och vrider på detaljerna är det\r\novedersägligen så att EU har gått Sverige till mötes på\r\nsnart sagt varje förhandlingspunkt. Dessutom har\r\nSverige, redan som ansökarland, påverkat EU i vår\r\nriktning i så viktiga frågor som frihandelsavtalen med\r\nBaltikum och miljökraven för vissa kemikalier.\r\nDessa erfarenheter visar att Sveriges möjligheter\r\ntill inflytande är stora. Ingen inbillar sig väl att det\r\ninflytande som Sverige så påtagligt haft som\r\nansökarland skulle bli mindre när Sverige blir\r\nmedlemsland.\r\nKulturen i EU:s samarbete är just den vi bevittnat\r\nunder medlemskapsförhandlingarna. Man stöter och\r\nblöter frågeställningarna med målsättningen att\r\nkomma överens. Och i den processen är det sakskälen\r\noch argumentens tyngd som avgör.\r\nMånga fler länder knackar nu på dörren till EU.\r\nDe östeuropeiska länderna vill inget hellre än att få\r\nkomma med. Polen och Ungern har redan lämnat in\r\nsina ansökningar. Tjeckien, Slovakien, Bulgarien och\r\nRumänien sitter förhoppningsfulla i väntrummet.\r\nEstland, Lettland och Litauen söker sig så nära EU\r\nsom möjligt, och de ser medlemskap som ett framtida\r\nmål. Som medlem kan Sverige i EU vara med och\r\nbana vägen för dessa länder.\r\nNu har Österrikes och Finlands folk klart och\r\ntydligt talat om att de vill vara med och ta ansvar för\r\nframtiden i Europa. För vårt land, liksom för Norge,\r\nåterstår folkets avgörande i folkomröstningen. Inför\r\ndet ställningstagandet är det inte detaljer och\r\nnavelskådande som är det väsentliga. I stället är det\r\nmålsättningarna bakom ländernas samarbete och de\r\nmöjligheter som ett EU-medlemskap öppnar för oss i\r\nvårt land när det gäller att få vara med och forma\r\nframtiden i vår del av världen som är viktigt.\r\nDet är en mycket enkel taktik att hacka sönder\r\nEU-frågan i en mångfald detaljer och likt nej-rörelsen\r\nframställa varje förändring som något misstänkt och\r\nskrämmande. Men då glömmer man den viktiga\r\nhelheten och man bortser ifrån de goda avsikter som\r\nligger bakom att så många demokratiska länder\r\nfrivilligt går in för att samarbeta.\r\nGrundtankarna bakom EU är att man genom att\r\nväva länder och folk samman ekonomiskt och\r\npolitiskt en gång för alla skall förhindra krig.\r\nSamarbetet fungerar som en garant för fred och\r\ndemokrati i de länder som är med. Ett annat viktigt\r\nmål är att öka välståndet inom hela samarbetsområdet.\r\nJag påstår inte att allting i EU-samarbetet är perfekt,\r\nmen den strategi man valt har faktiskt visat sig vara\r\nlyckosam för freden, för demokratin och för\r\nvälståndet.\r\nI EU har självständiga länder valt att på vissa\r\nområden fatta gemensamma beslut. Det gäller främst\r\nde frågor som hör samman med den inre marknaden,\r\nnågot som Sverige redan anammat genom EES-\r\navtalet. Det gäller också handelspolitiken och den\r\ngemensamma jordbrukspolitiken.\r\nDärutöver skapar EU-gemenskapen möjligheter\r\natt lösa stora övergripande frågor som bara kan lösas\r\ngenom samarbete. Hit hör den gemensamma\r\nsäkerhets-  och utrikespolitiken, samarbetet för att\r\nbegränsa kriminalitet och knark och samarbetet för att\r\nförbättra miljön. Detta samarbete begränsas inte bara\r\ntill det området som omfattas av medlemsländerna.\r\nEU bidrar verksamt till att förbättra och stabilisera\r\nsituationen i de forna östländerna. Inte minst är\r\ninsatserna för att förbättra miljön i dessa områden ett\r\nexempel på EU:s utåtriktade verksamhet. Och som\r\nmedlem i EU kan man nå långt längre än som enskilt\r\nland.\r\nEtt svenskt medlemskap i den europeiska unionen\r\när den viktigaste framtidsfråga som vi någonsin stått\r\ninför. Det finska folket har sagt ja till det europeiska\r\nsamarbetet. Jag är övertygad om att de allra flesta i\r\nvårt land vill att Sverige tillsammans med Finland,\r\nDanmark och övriga EU-länder skall ta aktiv del i\r\nutvecklingen av den del av världen som vi själva är en\r\ndel av. Det ger oss samtidigt chansen att ta vara på\r\nalla de möjligheter som medlemskapet ger.</pre><pre>Anf.  37  ANDREAS CARLGREN  (c):\r\nFru talman!  Den avgörande frågan är om vi vill\r\nvara med och forma framtiden i samarbete med andra\r\neller om vi i framtiden skall låta oss passivt formas av\r\nandras samarbete. När vi i dag för denna långa\r\ndiskussion här i kammaren gör vi inte det därför att\r\ndet är vi här som skall avgöra frågan. Vi gör det inte\r\nheller därför att vi skulle kunna övertala svenska\r\nfolket att fatta sitt beslut i den ena eller andra\r\nriktningen. Vi gör det därför att vi som goda\r\ndemokrater kan försöka övertyga med goda argument.\r\nNär jag lyssnade på inläggen tidigare i debatten\r\nfrån den extrema nej-sidan - inte minst Marianne\r\nSamuelssons - kom jag att tänka på de ord som\r\nVáclav Havel använde i sitt glödande tal inför\r\nEuropaparlamentarikerna tidigare i år. Från sitt\r\nperspektiv ger han en helt annan bild av den\r\neuropeiska unionen. Han säger att han ser den som ett\r\nsystematiskt skapande av ett utrymme som möjliggör\r\nför de olika särdragen i Europa att utveckla sig i\r\nfrihet. Han säger att historien har kastat en handske\r\nsom vi, om vi vill, kan ta upp och gör vi inte det är det\r\nen chans som går förlorad för vår kontinent. Det är ett\r\nlitet annat perspektiv än att bara skrämma svenska\r\nfolket för en hög medlemsavgift.\r\nDet är en historisk uppgift att nu när diktaturerna\r\nhar fallit i Öst-  och Centraleuropa också inlemma\r\ndem i ett samarbete med väst, precis som EG en gång\r\ninlemmade Grekland, Spanien och Portugal när de\r\ngamla högerdiktaturerna hade fallit där. Detta är\r\nockså något som står på EU:s dagordning, nämligen\r\natt fläta Europas länder så nära varandra att krig inte\r\nblir möjligt, i bästa fall.\r\nMarianne Samuelsson säger i stället att vi inte\r\nskall låsa in oss för att bara samarbeta med några få\r\nländer. Men det är ju precis det som Miljöpartiet de\r\ngröna och de extrema nej-sägarna förespåkar i det här\r\nfallet.\r\nPolen, Ungern, Tjeckien, Slovakien, Bulgarien\r\noch Rumänien kommer att bjudas in till EU:s\r\ntoppmöten. De kommer att bjudas in till de rådsmöten\r\nom ekonomi som finansministrarna håller. De\r\nkommer att bjudas in till ministermöten om transport,\r\nforskning och miljö. De kommer att bjudas in till\r\ninrikes-  och justitieministermöten, och de kommer att\r\ninbjudas till möten om utbildning och kultur. Där\r\nkommer alltså redan nu i höst representanter för tjugo\r\neuropeiska länder att sitta.\r\nDet alternativ - som jag uppfattar det - som nej-\r\nsidan beskriver är att vi i stället skulle lämna det\r\nbordet och överlåta till övriga europeiska länder att\r\ndiskutera och forma framtiden. Vi skulle i stället gå in\r\ni ett rum med Island, Liechtenstein och möjligen med\r\nNorge. Är det ändå inte dags, Marianne Samuelsson,\r\natt en gång för alla göra slut på detta tal om att\r\nSverige väljer några få till förmån för de många, om\r\nSverige väljer att stå utanför EU?\r\nDet är också viktigt att peka på vilket oerhört\r\nansvar Sverige har för Baltikums framtid. Det är\r\nnaturligtvis ingen självklarhet, men en stor möjlighet,\r\natt inlemma också Baltikum i detta arbete. Sverige har\r\nvarit med och påverkat så att EU skriver ett\r\nfrihandelsavtal med Baltikum. Det kommer också att\r\nkunna bli ett associationsavtal och så småningom ett\r\nmedlemskap.\r\nVilken vision av en möjlighet det är att se hela\r\nÖstersjön omgärdad av länder som samarbetar i den\r\neuropeiska unionen. Låt oss vara med för att i\r\nsamarbete med varandra forma framtiden runt\r\nÖstersjön, i stället för att låta vår framtid runt\r\nÖstersjön formas av andra! Svik inte en gång till\r\nBaltikums sak! Se i stället till, när det verkligen ställs\r\npå sin spets, att inte överge Baltikum när det gäller -\r\nför att travestera Václav Havel - att skapa ett\r\nutrymme för Baltikums särdrag att utvecklas i frihet.\r\nDär om någonstans blir det så tydligt att kampen för\r\nett gott samarbete inom den europeiska unionen också\r\när en kamp för länders självständighet.\r\nDet är därför som det är så oerhört viktigt att vi\r\ninte bara låter oss formas av andra. Vi skall vara med\r\noch forma framtiden. Det betyder mycket för oss,\r\nmen vi har ett ansvar också för andra. Det är på den\r\npunkten som den extrema nej-sidan sviker. Det är\r\nnågot som jag inte vill göra.</pre><pre>Anf.  38  Statsrådet PIERRE SCHORI (s):\r\nFru talman! Det är min övertygelse att Europas\r\noch Sveriges säkerhet förbättras genom existensen av\r\nden europeiska unionen. Det är likaså min övertygelse\r\natt Europas och Sveriges möjligheter till solidaritet\r\nökar genom den europeiska unionen.\r\nJag börjar med säkerheten.\r\nGenom det kalla krigets slut har Sveriges\r\nsäkerhetspolitiska handlingsuttrymme kraftigt vidgats.\r\nVi ligger inte längre klämda mellan militärpakternas\r\nsköldar i terrorbalansens tid. Hotet om det\r\növerraskande anfallet från övermäktiga styrkor är\r\nborta.\r\nMen samtidigt har nya, svårlösta och\r\narbetskrävande problem dykt upp. Det kalla kriget\r\ndjupfryste historiska konflikter och stängde in världen\r\ni konstlade block och, i en del fall, onaturliga\r\nstatsbildningar. Vi ser effekterna av detta som\r\ngrymmast i f.d. Jugoslavien och i flera republiker i det\r\nforna Sovjetunionen. Men ingen europeisk region går\r\nfri från farorna av aggressiv nationalism,\r\ninternationell maffia, miljöförstöring, rasism,\r\nmassarbetslöshet och social oro. Dessa problem kan\r\ninte lösas med militära medel - de måste tacklas\r\ngenom samarbete över gränserna.\r\nAtt väva samman folk och nationer genom\r\nallsidiga kontakter och frivilliga avtal till ömsesidig\r\nnytta är den viktigaste fredsfaktorn i vår tid.\r\nFredsfaktorn är alltjämt giltig. Under 1990-talets\r\nförsta år har fler européer dödats i krig än under hela\r\nefterkrigstiden.\r\nFru talman! Socialdemokratin har under flera\r\nårtionden arbetat för en alleuropeisk fredsordning, för\r\nen framtid bortom murar, militärpakter och\r\nneutralitet. Men just nu vet ingen hur denna\r\nfredsordning kommer att gestalta sig i Europa. Därför\r\ngör vi rätt i att inte ändra vår huvudlinje: att stå\r\nutanför militära pakter och bidra aktivt överallt där vi\r\nkan till Europas gemensamma säkerhet och\r\nkärnvapnens eliminering.\r\nI Maastrichtavtalet finns inga hinder för att varje\r\nland inom EU bibehåller kontrollen över sin\r\nsäkerhetspolitik. Där finns inget som säger att ett\r\nmedlemskap förpliktar till något militärt samarbete.\r\nDet råder vad man skulle kunna kalla dubbla veton\r\ninom EU när det gäller säkerhetspolitiken, av ungefär\r\nsamma art som i FN:s säkerhetsråd. Kravet på\r\nenhällighet i alla viktiga frågor är att likställa med ett\r\nveto. Därför är också talet om att vi skulle tvingas in i\r\nett kärnvapenförbund ingenting annat än oseriöst\r\nstruntprat. Tror någon att länder som Sverige,\r\nÖsterrike, Irland, Danmark eller Holland skulle vilja\r\nha med kärnvapen i EU-projektet? I icke-\r\nspridningsavtalet NPT stadgas dessutom att en\r\nkärnvapenmakt inte får dela med sig av kärnvapen -\r\ninte till någon som helst mottagare.\r\nSveriges militära alliansfrihet består. Vi skall visa\r\nöppenhet i efterkommunismens tid med siktet inställt\r\npå gemensam, kollektiv säkerhet. Under tiden skall\r\nSverige vara en aktiv bidragsgivare till en\r\nalleuropeisk fredsordning i alla de sammanhang vi\r\nkan, utanför den rent militära allianstillhörighetens\r\nram. Ett sådant agerande stärker vår och Europas\r\nsäkerhet.\r\nFru talman! Så till solidariteten! Ett ja i\r\nfolkomröstningen den 13 november innebär att\r\nSverige får tillgång till en ny och mycket viktig kanal\r\nför samarbetet med länder i tredje världen och i\r\nCentral-  och Östeuropa.\r\nGenom Maastrichtavtalet finns för första gången\r\nen traktatsmässig grund för medlemsländernas\r\nutvecklingssamarbete. I avtalet slås t.ex. fast att ett\r\növergripande mål för samarbetet skall vara\r\nfattigdomsbekämpning och att biståndet skall bidra\r\ntill:\r\nen bärkraftig ekonomisk utveckling,\r\nen gradvis integration i världsekonomin, och\r\nen utveckling och konsolidering av demokrati,\r\nrättssäkerhet samt respekt för mänskliga rättigheter.\r\nFru talman! Dessa mål stämmer mycket väl\r\növerens med de svenska biståndspolitiska målen.\r\nGenom ett aktivt agerande i Bryssel - och ett sådant\r\nagerande kan jag utlova för min del om det blir\r\naktuellt - har vi goda möjligheter att bidra till att\r\ndessa gemensamma mål uppfylls. Genom\r\nmedlemskapet kan vi direkt påverka utformningen av\r\nett bistånd som till sin volym är ungefär dubblet så\r\nstort som den svenska biståndsbudgeten och som når\r\növer 100 länder. Vi kommer själva att få bidra med\r\nstrax under 10  % till den gemensamma EU-budgeten\r\n- 90  % av vår budget ligger i våra egna händer.\r\nVi får också på ett helt annat sätt än i dag en\r\nmöjlighet att delta i den hela tiden pågående policy-\r\ndialogen i Bryssel. Sverige har ett gott\r\nbiståndspolitiskt anseende, så det finns all anledning\r\natt tro att man i Bryssel kommer att lyssna med\r\nintresse till våra svenska biståndserfarenheter.\r\nIndirekt innebär detta att vi får möjlighet att påverka\r\ndet biståndspolitiska tänkandet i en grupp länder som\r\ntillsammans svarar för mer än 40  % av världens\r\nsamlade bistånd.\r\nVid ett medlemskap i EU kommer Sverige\r\nautomatiskt också att delta i EU:s omfattande\r\nsamarbete med Central-  och Östeuropa. Andreas\r\nCarlgren var inne på det. Detta är koncentrerat till\r\nPHARE som omfattar Centraleuropa inklusive\r\nBaltikum. Det innebär 10 miljarder kronor. Det andra\r\nprogrammet heter TACIS. Det gäller länderna inom\r\nOberoende Staters Samvälde och omfattar 10\r\nmiljarder kronor. Det är alltså två program som är 15\r\ngånger större än det svenska östbiståndet och som vi\r\nkan vara med och påverka. Östsamarbetet inom EU är\r\nen av de få verksamheter för vilka en ökning förutses\r\ni nästa års budget\r\nEn viktig fråga är omfattningen av det svenska\r\nbilaterala samarbetet med Central-  och Östeuropa vid\r\nett medlemskap i EU. Av allt att döma kommer EU\r\nfortsättningsvis att ägna större uppmärksamhet än\r\ntidigare åt bl.a. Östersjöregionerna - detta sagt som en\r\nkommentar till Andreas Carlgren. Om och när\r\nFinland, Norge och Sverige blir medlemmar av EU,\r\nökar möjligheterna att utnyttja EU:s faciliteter då det\r\ngäller regionalt och gränsregionalt samarbete i\r\nÖstersjöområdet, vilket i sig förstärker EU:s samlade\r\nintresse för regionen. Till detta kommer att\r\nÖstersjöområdet får större specifik vikt genom\r\nsärskilda allmänpolitiska och/eller säkerhetspolitiska\r\ninitiativ, t.ex. den s.k. stabilitetspakten.\r\nTill sist, fru talman! Femtio år efter dagen D i\r\nNormandie och nazismens nederlag och fem år efter\r\ndet att järnridån började rosta sönder inifrån och\r\nSovjetkommunismen försvann söker vi i Europa\r\nalltjämt vår väg.\r\nDen ungerske författaren György Konrád har mot\r\nbakgrunden av den dramatiska  situation vi lever i\r\nformulerat dilemmat så här:\r\n\"Om det finns en väg ut ur Sarajevo och Bosnien,\r\noch de eviga europeiska krigen, så heter den\r\növernationellt samarbete. I öst som väst. Det\r\nJugoslavien kunde ha blivit, måste Europa nu skapa.\"\r\nFru talman! Europa måste ena sig utan att förlora\r\nsin mångfald, organisera sig utan att resa murar mot\r\nomvärlden. Ett slutet Europa, som omger sig med en\r\nmental och ekonomisk järnridå blir i längden\r\nsjälvförstörande. Om vi skall lyckas med att\r\nomvandla \"våra bästa stämningars längtan\" till\r\nverklighet måste vi ha en global dimension i våra\r\nprojekt och vår politik. Man kan varken förstå\r\nsammanhangen eller sin tid om man inte ser\r\nproblemen globalt. Den globala dimensionen får inte\r\nstå i motsatsställning till de ideal som man kämpar för\r\ni inrikespolitiken.\r\nJust för att motverka Zjirinovskijeffekten i öst, för\r\natt bekämpa massarbetslösheten i väst, för att undvika\r\nnya Bosnienkonflikter och för att mobilisera stora\r\nresurser för internationell solidaritet behövs den\r\neuropeiska unionen.</pre><pre>Anf.  39  ANDREAS CARLGREN (c)\r\nreplik:\r\nFru talman! Jag tycker att det som Pierre Schori\r\nbetonar är viktigt. Det är viktigt med  ett samarbete\r\nockså med Central- och Östeuropa och att Sverige kan\r\nspela en roll när det gäller att inlemma Baltikum i\r\ndetta samarbete - siktet är inställt på ett medlemskap.\r\nSåvitt jag vet är Pierre Schori det första statsrådet\r\ni denna regering som på allvar kommenterar det som\r\nvi från Centern har tagit upp flera gånger, nämligen\r\natt vi måste skapa en gemensam nationell hållning.\r\nDet har varit en av våra viktiga punkter. Vi har tagit\r\nupp den, eftersom vi tycker att man vilseleder alla de\r\nsvenska människor som skall rösta i den här frågan\r\nom man försöker framställa det som att vi väljer\r\nmellan ett moderat eller ett socialdemokratiskt\r\nEuropa. Vi måste framför allt betona att Sverige och\r\nvi svenskar bidrar med något viktigt i Europa. Då\r\nbehöver vi en nationell hållning. Det kan vara ett av\r\nde allra viktigaste bidrag som vi kan ge.</pre><pre>Anf.  40  Statsrådet PIERRE SCHORI (s):\r\nFru talman! Jag gav uttryck för en klassisk\r\nsocialdemokratisk politik, om man kan tala om\r\nklassisk när man avser åtminstone ett decennium\r\ntillbaka, Andreas Carlgren.\r\nJag välkomnar den inställning som Andreas\r\nCarlgren har och ser fram emot ett intimt samarbete\r\nmed honom och hans likasinnade i denna kammare.\r\nDå kan vi bidra till ett stabilt, säkert och fredligt\r\nEuropa.</pre><pre>Anf.  41  ANDREAS CARLGREN (c)\r\nreplik:\r\nFru talman! Möjligen har Pierre Schori, som\r\nsocialdemokrat, lätt att förväxla socialdemokratiskt\r\nmed svenskt.\r\nJag ser det gärna som en god svensk tradition att\r\nvi samarbetar om dessa viktiga frågor. Jag vill betona\r\natt det är ett nationellt uppdrag och inte bara ett\r\npartipolitiskt uppdrag som vi tar på oss.</pre><pre>Anf.  42  BIRGIT FRIGGEBO (fp):\r\nFru talman! Jag har som minister under tre år varit\r\nen s.k. observatör vid EG:s och EU:s\r\nministerrådsmöten. Det har handlat om\r\ninvandrarfrågor och frågor om gränskontroll.\r\nEU:s invandrar-  och justitieministrar har\r\nsammanträtt ungefär två gånger per år. Sverige,\r\nNorge, Finland och några länder till som inte är\r\nmedlemmar i EU har inbjudits som s.k. observatörer.\r\nDet har gått så till att EU-ministrarna har\r\nsammanträtt en eller två dagar. Sedan har vi\r\nobservatörer kallats in under någon timme för att få\r\nlyssna till vad EU-ministrarna har kommit överens\r\nom.\r\nInvandrarfrågor och frågor om bekämpning av\r\ninternationell brottslighet och kriminalitet är till sin\r\nnatur gränsöverskridande. De kräver ett samarbete.\r\nVisst kan det sägas vara bekvämt att bara sitta och\r\nvänta på att bli informerad om vad andra har arbetat\r\nfram, men jag tycker att det har varit förödmjukande\r\nför Sverige. Sveriges representant har hänvisats till att\r\nsitta utanför sammanträdesrummet, där besluten har\r\nfattats, och bara fått vänta på att bli informerad om\r\nbeslut som angår och påverkar oss.\r\nNär jag har suttit där och väntat och underhand\r\nfått information från den danska ministern har jag\r\nställt mig frågan varför inte vi i Sverige skall sitta\r\nmed vid borden där besluten fattas. Varför skall vi i\r\nSverige inte vara med och påverka i frågor som är\r\nviktiga för oss? Varför skall vi i Sverige inte vara med\r\noch dela med oss av våra värderingar och kunskaper?\r\nVarför skall vi avstå från att fördjupa ett samarbete\r\nom frågor som berör oss? Varför skall inte vi kunna\r\nvara med från början när besluten förbereds, när de\r\nväxer fram och sedan vara med och rösta när besluten\r\nskall fattas?\r\nJag ser faktiskt ett medlemskap i EU som ett\r\nutvecklande av demokratin och som ett vidgande av\r\nrösträtten.\r\nTill demokratins grundsatser hör också\r\nöppenheten, att viktiga beslut inte fattas i slutna rum.\r\nDär makt utövas skall öppenhet råda. Det är en viktig\r\nprincip. Jag är glad över den diskussion som vi nu har\r\nhaft här i Sverige om yttrandefriheten,\r\noffentlighetsprincipen och meddelarfriheten. Den\r\ndiskussionen har vi fört i ljuset av EU-medlemskapet.\r\nDetta är frågor som ofta debatteras av experter.\r\nNu har diskussionen fått en större bredd. Det visar att\r\ndet finns en bred förankring i Sverige för Sveriges\r\nunika öppenhet. Det är bra. Men diskussionen har\r\nförts utefter ett tema som handlar om att\r\nmedlemskapet i EU skulle hota den svenska\r\noffentlighetsprincipen. Det är helt fel. Vad debatten\r\negentligen visar är att vi har för mycket\r\nhemlighetsmakeri här hemma i Sverige när det gäller\r\nutrikespolitiken. Principen är att allting skall\r\nhemligstämplas. Till skillnad från när det gäller alla\r\nandra handlingar i Sverige är presumtionen för\r\nutrikeshandlingar sekretess. Det bör vi ändra på. Det\r\när faktiskt någonting som vi själva bestämmer över.\r\nDe EU-handlingar som kommer till Sverige skall\r\nbehandlas enligt svensk lag. Det betyder att svenska\r\nmyndigheter inte bör låta sig imponeras av olika EU-\r\nstämplar om sekretess, om  begränsad distribution\r\nosv. Svensk lag gäller och skall tillämpas på ett öppet\r\nsätt.\r\nVi bör med den här erfarenheten ändra vår egen\r\nlagstiftning och tillämpningen av utrikessekretessen.\r\nDet är det ena.\r\nDet andra är att vi, när Sverige förhoppningsvis\r\nblir medlem i EU, kan driva på om en ökad öppenhet\r\nockså inom EU:s egna institutioner. Det pågår ju\r\nredan en välkommen process inom EU för en ökad\r\ninsyn och öppenhet. Det är bra, men den bör\r\npåskyndas. Sverige kan tillsammans med övriga\r\nnordiska länder bidra till det.\r\nVi har också samarbetspartner ute i Europa, bland\r\ntidningsmän, medier och journalister. Redan nu har\r\nEU:s ministerråd dragits inför EU-domstolen för att\r\ntestas när det gäller deklarationen om den ökade\r\nöppenheten.\r\nFru talman! Hans-Gunnar Axberger, f.d.\r\npressombudsman, lade nyligen fram en utredning som\r\nhan har gjort på uppdrag av Journalistförbundet. Han\r\navslutar den med att säga: \"Hur offentlighetsprincipen\r\nkommer att påverkas av ett svenskt EU-medlemskap\r\när alltså till syvende och sist mest av allt beroende på\r\nvår egen vilja och beslutsamhet att genomdriva våra\r\nsynsätt.\"\r\nI Sverige har vi faktiskt inte någon anledning att\r\nkröka rygg, utan vi bör frimodigt sprida våra\r\ntraditioner och idéer för yttrandefriheten.</pre><pre>Anf.  43  KRISTINA PERSSON (s):\r\nFru talman! Det allra märkligaste med den\r\nsvenska EU-debatten är att just de partier som borde\r\nvara de mest entusiastiska över medlemskapets\r\nmöjligheter - med tanke på vad de står för i sina\r\nprogram - är de partier som är hårdast emot.\r\nHur skall man annars få bukt med\r\nmiljöförstöringen, arbetslösheten och hoten mot\r\nvälfärden, om man inte går in i ett bindande politiskt\r\nsamarbete? Självfallet måste ett sådant samarbete\r\nförst utvecklas med den mest näraliggande kretsen, de\r\nsom vi hör ihop med geografiskt, kulturellt och\r\nekonomiskt. Det är EU. Det är Europa. EU finns.\r\nVi kan lätt ställa oss bakom de mål EU ställer upp.\r\nAtt målen inte är förverkligade är inget skäl till att\r\nvara emot. Tvärtom, då är det ännu viktigare att vi\r\ndeltar.\r\nMan måste vara realist för att få politisk kraft.\r\nMan måste erkänna hur verkligheten faktiskt ser ut.\r\nMen det gör inte motståndarna till EU, i varje fall inte\r\nde som står till vänster i politiken. Jag har litet lättare\r\nför att förstå de andra motståndarna. De ogillar EU av\r\nprecis de skäl som gör att det socialdemokratiska\r\npartiet har tagit ställning för medlemskap.\r\nEU-motståndarna hänger sig åt en tolkning, bild,\r\nav verkligheten som är falsk. De ser Sverige som ett\r\nrikare, miljövänligare och mer solidariskt\r\nföregångsland där alla har jobb och allt går på räls\r\nframåt. Men däremot har EU hög arbetslöshet\r\npraktiskt taget som en princip, är kapitalismens\r\nhögborg och de rikas intressebevakare. Det är en\r\ngenomfalsk bild. Den får ibland i debatten nästan\r\nfrämlingsfientliga undertoner. Allra falskast är EU-\r\nmotståndarnas föreställning att ensam är stark och att\r\nvi själva har makt att styra över investeringarna,\r\nränteutvecklingen och tillväxten i Sverige. Det är\r\nännu värre i fråga om realism. Ekonomin skulle inte\r\nspela någon roll för politiken. Det räcker med att\r\nvilja, att vi struntar i ekonomin.\r\nSanningen är ju den att Sverige inte längre alls\r\ntillhör den rikare halvan av Västeuropa. Lönerna har\r\nrasat ordentligt. Landet ligger på 17-18 plats i OECD-\r\nkretsen.\r\nEU har utvecklats från att i huvudsak vara en\r\norganisation som verkar för frihandel till att bli en\r\naktiv kraft för miljö och social utveckling. Det har\r\ntagit tid. Men nu står kampen mot arbetslösheten först\r\npå ministerrådets agenda.\r\nI fråga om det nationella självbestämmandet är det\r\nväl inte någon församling som är mer medveten om\r\ngränserna för den nationella suveräniteten än just\r\ndenna, Sveriges riksdag. Det är därför som vi i så\r\növerväldigande grad är anhängare av tanken på\r\nsvenskt medlemskap.\r\nVad är det för glädje i att ha ett formellt\r\nsjälvbestämmande men en allt större maktlöshet? Då\r\när det värre att ge upp en del av detta\r\nsjälvbestämmnande för att vinna verkligt inflytande\r\noch möjlighet att förverkliga de politiska målen.\r\nJag är först att erkänna att det är klart att det går\r\nlångsamt. Felet med EU är att det är för litet\r\nEuropapolitik. De nationella strävandena och det\r\nnationella tänkandet i Europa är också starkt, precis\r\nsom i Sverige. Men alternativet till att försöka att tro\r\npå en förändrad maktbalans är att ge upp kampen för\r\nen tryggare och rättvisare värld. Detta är något som\r\nVänstern och miljöpartierna i Europa har insett. De är\r\nde starkaste förespråkarna för det politiska\r\nsamarbetet. De är federalister. Jag delar i grunden\r\nuppfattningen i deras analys.\r\nHotet i dag kommer från den del av Europa som\r\nhyser extremhögern, nationalisterna och delar av\r\nborgerligheten, som vill ha ett svagt EU för att på så\r\nsätt hävda marknadens suveränitet. Om EU\r\nmisslyckas, hotar fortsatt ekologisk och social\r\nnedbrytning. I spåren av detta får vi fördjupade\r\nklyftor av sociala motsättningar, främlingsfientlighet,\r\nfascism och hot mot demokratin och freden.\r\nDet råder ingen motsättning mellan att verka inom\r\nFN eller i nordiskt samarbete och att vara medlem i\r\nEU. Tvärtom, det nordiska samarbetet kommer\r\nförmodligen att få en skjuts av Europasamarbetet. Det\r\nhar stått stilla länge.\r\nDe som säger nej måste kunna visa att det finns\r\nalternativ. Jag har lyssnat på debatten i kammaren\r\nända sedan kl. 9 i morse. Jag har ännu inte fått höra\r\nnågot trovärdigt alternativ till medlemskapet i\r\nEuropeiska unionen för att bekämpa de stora problem\r\nvi står inför - miljön, freden och välfärden.\r\nDen allvarligaste verklighetsförvanskningen som\r\nmotståndarna har begått är när de framställer valet\r\nden 13 november som ett val mellan det trygga icke-\r\nförändring och att ta steget ut i något okänt, dyrbart\r\noch riskfyllt.\r\nSanningen är ju att vi står inför ett val mellan två\r\nokända vägar där all kunskap och logiskt tänkande\r\ntalar för att ett nej är det mer riskfyllda och dyrbara\r\nställningstagandet för svenska folket.\r\nFör det första kan ett nej få mycket besvärliga\r\nekonomiska konsekvenser på grund av effekterna på\r\nräntan och investeringarna. Att konsekvenserna inte\r\ngår att siffersätta - som Johan Lönnroth sade -\r\nbetyder inte att de inte finns eller att de inte skulle\r\nvara stora.\r\nFör det andra innebär ett nej att vi frivilligt skulle\r\navstå från att ha rösträtt i Europa.\r\nFör det tredje, och värst av allt, betyder ett nej att\r\nvi smiter från vår skyldighet och vårt eget intresse att\r\ntillsammans med andra folk i Europa lösa vår tids\r\nallvarligaste problem: kampen för freden, miljön och\r\ngoda sociala villkor.</pre><pre>Anf.  44  ELISA ABASCAL REYES (mp):\r\nFru talkvinna! För att påvisa den kulturella\r\nutvecklingen anser jag det nödvändigt att understryka\r\natt talmansposten inte längre är självklart förbehållen\r\nen man. Språket har tyvärr halkat efter verkligheten.\r\nDärför kommer jag i jämlikhetens namn att\r\nfortsättningsvis kalla er fru talkvinna.\r\nJag inleder med att nämna problemet mellan\r\nverkligheten och språket. Jag vill fortsätta på temat\r\nproblem med verkligheten.\r\nVi miljöpartister kallas ibland för orealistiska. Jag\r\ntycker att det är en orealistisk inställning. Vi är\r\nkonsekventa - inget annat. När det gäller\r\ntrafikpolitiken innebär inte konsekvens att vi anser att\r\nmänniskor nödvändigtvis skall cykla mellan\r\nStockholm och Göteborg. Det innebär snarare att vi\r\nvälkomnar nya miljövänliga lösningar, som t.ex.\r\nX2000. Det är en konsekvent åtgärd som löser\r\nverkliga problem.\r\nAtt vara konsekvent innebär inte att skapa trevliga\r\nformuleringar som inte har någon anknytning till vad\r\nman egentligen gör. Vi har alla sett hur ordet miljö\r\nhar dragits i smutsen genom att utnyttjas i olika\r\nsammanhang för alla möjliga olika syften. Att vara\r\nrealistisk innebär inte att helt enkelt skräddarsy\r\nproblemlösningar efter sina egna förhoppningar.\r\nEU:s gemensamma trafikpolitik har under de\r\nsenaste åren utmärkts för att vara både inkonsekvent\r\noch orealistisk. Trafikpolitikerna i EU brottas med\r\noerhörda problem, vilket också lett till att EU knappt\r\navancerat alls på området.\r\nFöljande problem måste lösas. En konstant\r\nefterfrågan på transportmöjligheter för människor och\r\ngods, dvs. en ökad trafikbelastning inom unionen som\r\nger ökad utsläppsmängd, hälso-  och miljöproblem till\r\nföljd av utsläppen och samhällskostnader till följd av\r\nförsämrad hälsa.\r\nVi har kunnat bevittna hur man helt enkelt valt att\r\nstrunta i alla dessa problem utom det första. I Task\r\nForce Report, EU:s miljökonsekvensutredning, säger\r\nman att den allvarligaste miljöeffekten av den inre\r\nmarknaden är utsläppen. Trots att EU:s femte\r\nmiljöhandlingsprogram snickrats ihop sedan den\r\nrapporten skrevs, har EU inte lyckats visa på någon\r\nväg som inte är asfalterad.\r\nRedan nu är lastbilarna det absolut dominerande\r\ntransportmedlet inom EU. Mellan 1980 och 1992\r\ninvesterade EG/EU mer än 70 % av sina resurser i\r\nvägtrafiken.\r\nI fråga om lastbilar kan jag nämna cabotage. Jag\r\nhar hört sägas från ja-sidan att cabotage skulle utgöra\r\nen miljövinst, eftersom lastbilarna ges större\r\nmöjlighet att inte gå tomma tillbaka. Enligt samma\r\nrapport som jag nyss nämnde kommer den s.k.\r\nmiljöeffekten att ätas upp av det ökade flödet.\r\nTanken med cabotage ligger nära tanken med just-\r\nin-time-systemet, som har dumpats av olika\r\nutvecklade länder därför att det är så miljövidrigt.\r\nFru talkvinna! Det här visar på en tydlig\r\ninriktning: För varje meter bilväg man bygger\r\nfortsätter man koncentrationen på och utvecklingen av\r\nbilismen. Trycket på den inre marknaden är så hårt,\r\noch bristande transportsystem kan ur ekonomisk\r\nsynvinkel bli förödande. Men ett transportsystem som\r\nbara tillgodoser det kommersiella transportbehovet\r\nutan att lägga in den obekväma miljöanalysen kan bli\r\noerhört kostsamt. Inte minst från Karolinska\r\ninstitutets miljömedicinska enhet här i Stockholm har\r\nman i olika förstudier främst baserade på utländska\r\nrapporter visat sambandet mellan å ena sidan\r\nluftrörsproblem hos barn, allergiökningen - den\r\nuppgår för övrigt till 40  % i Stockholmsregionen för\r\nnärvarande, vilket är högst i landet - och\r\nastmaökningen och å andra sidan biltrafikökningen.\r\nDen försämrade hälsan och ökningen av utsläppen har\r\ngått hand i hand, här liksom i nästan alla andra stora\r\nstäder med en utvecklad massbilism. Allt det här ger\r\nfaktiskt negativa ekonomiska effekter.\r\nDet finns givetvis en annan allvarlig konsekvens\r\nav utsläppen, och det är naturskadorna, men jag\r\nhoppas att ni kan dem vid det här laget.\r\nKontentan av det här är att för att lösa nya\r\nproblem försöker man tillämpa gamla lösningar, och\r\nde räcker inte till - då måste man helt enkelt negligera\r\nde bitar som inte passar in, dvs. miljö och hälsa.\r\nDet här är någonting som ja-sidan kallar för ett\r\nskräckscenario från nej-sidan, där allt dåligt rabblas\r\nupp på ett förvridet sätt, för ingen kan väl på allvar tro\r\natt de som bestämmer i EU fullständigt struntar i\r\nmiljö och hälsa? Nej, så är det inte, men för att förstå\r\nden negativa utveckling som vi faktiskt ser måste man\r\nförsöka utvidga begreppet infrastruktur, som är det\r\njag pratar om. Det handlar alltså om\r\nkommunikationer.\r\nMed tanke på EU:s interna\r\nkommunikationssystem, t.ex. hur beslutsprocessen ser\r\nut, är det inte svårt att förstå det här. Jag tror det\r\nräcker med att säga att Fiat ensamt har lika många\r\nlobbyister i Bryssel som hela miljörörelsen. I EU är\r\nbilindustrin oerhört stark. Det är en specifik\r\nnäringsgrens åsikter som hittills främst dominerat EU\r\npå bekostnad av det som jag tidigare nämnt.\r\nFru talkvinna! Samarbete är bra, mycket bra, såväl\r\nmed andra europeiska stater som med Latinamerika,\r\nAfrika och Asien, särskilt i miljöfrågor. I luften gäller\r\nnämligen inga medlemskap. Effekterna av t.ex.\r\nkoldioxidutsläppen är globala. Vi bor faktiskt alla på\r\nsamma jord. Därför kan vi inte stänga in oss i EU, en\r\nunion som hittills enbart visat sig bjuda på uråldriga,\r\nomöjliga s.k. lösningar.\r\nHur Sverige skall kunna vända den utvecklingen\r\nförstår jag inte. Det finns inte ens ett ordentligt\r\nansvarstagande på hemmaplan för att lösa de här\r\nproblemen. Tvärtom har man i förhandlingen givit\r\nvika på de trafikpolitiska miljöpunkterna, och det är\r\ntveksamt om Sverige kommer att nå de koldioxidmål\r\nsom har satts upp för år 2000. Hur EU skall lyckas\r\nmed det med nuvarande utveckling får bli något slags\r\ntrolleri - det ligger inte inom verklighetens ramar.\r\nOch redan det kravet är väldigt blygsamt - det bör\r\nockså sägas.\r\nJag skulle vilja avsluta med att säga att\r\nmiljöformuleringarna inte är särskilt konsekvent\r\nefterlevda. Vi får ytterligare en försäkran om\r\ngalenskapen i allt det här genom att titta på\r\nverkligheten. Det är där vi finner den verkliga\r\nbekräftelsen på hur saker och ting ser ut, inte här i\r\ntalarstolen, där fördelningen i riksdagen är oerhört\r\nojämlik.</pre><pre>Anf.  45  KARIN FALKMER (m) replik:\r\nFru talman! När man lyssnar på Elisa Abascal\r\nReyes får man intrycket att samarbetet inom den\r\neuropeiska unionen går ut på att göra det så dåligt och\r\nså farligt som möjligt för Europas befolkningar när\r\ndet gäller miljöfrågorna.\r\nVerkligheten är denna: Inom Europeiska\r\ngemenskapen pågår det omfattande samarbetsprojekt.\r\nDet är bl.a. Transeuropean Networks samarbete när\r\ndet gäller utvecklingen av telekommunikationerna och\r\ntransporterna. Man satsar mycket målmedvetet på en\r\nutveckling av järnvägen som en mer miljövänlig\r\ntransportlösning.\r\nInom EU finns också ett omfattande\r\nsamarbetsprogram för miljö och hälsa. Man har t.ex.\r\nett program som heter Europe Against Cancer, där för\r\növrigt vi i Sverige tack vare vår kompetens på detta\r\nområde fått vara med från första stund. Anser Elisa\r\nAbascal Reyes att det är bättre för Sverige att vi\r\ngenom att  välja det alternativ som nej-rörelsen vill att\r\nvi skall välja - ett utanförskap - avstår från att delta\r\noch bidra till detta mycket viktiga samarbete på\r\nmiljöns område, som redan i dag pågår inom EU?</pre><pre>Anf.  46  ELISA ABASCAL REYES (mp)\r\nreplik:\r\nDet var roligt att Karin Falkmer nämnde\r\nTranseuropean Network, därför att största satsningen i\r\ndet förslaget är ett motorvägsprojekt som omfattar 12\r\n000 nya kilometer bilväg i Europa. Det skulle\r\ninnebära en ökning av den nuvarande vägkapaciteten\r\nmed 50 % och en total ökning av vägarna med 32  %.\r\nTranseuropean Network har hittills gjort mycket\r\nblygsamma satsningar på järnvägstrafiken. Mellan\r\n1980 och 1992 har 6  % lagts på sjöfarten och mindre\r\nän en femtedel på järnvägstrafiken.\r\nJag tror säkert att det finns många bra\r\nsamarbetsorganisationer i Europa men jag tror inte att\r\nde nödvändigtvis finns inom EU.\r\nKarin Falkmer frågade om jag tror att det är bättre\r\natt stå utanför än att samarbeta. Ja, jag tror att det är\r\nbättre att stå utanför om samarbetet gäller t.ex. att\r\ntransportera potatisar som är odlade i Tyskland till\r\nItalien för att tvättas där och sedan tillbaka till\r\nTyskland. Wuppertalinstitutet har visat att en\r\nmedeljordgubbsyoghurt har transporterats 7  975 km\r\ninom unionen innan den slutligen äts. Det är ett\r\nsamarbete som jag inte ställer upp på.\r\nJag står inte här och säger att EU försöker mörda\r\nfolk - det är absolut inte vad det handlar om. Jag\r\nsäger bara att trafikpolitiken inte stämmer med de\r\nmiljömål man ställer upp.</pre><pre>Anf.  47  KARIN FALKMER (m) replik:\r\nFru talman! Jag vill bara konstatera att det som\r\nnej-rörelsen står för är att vi i Sverige inte skall vara\r\nmed och bidra när de länder som i dag ingår i den\r\neuropeiska gemenskapen samarbetar för att lyfta\r\nmiljön till en bättre nivå, inte bara inom det\r\nsamarbetsområde som EU omfattar utan också - och\r\ndet är väl så viktigt - i de forna kommunistländerna i\r\nöst. Genom att säga nej till medlemskap drar vi oss\r\nundan ett ansvar som jag tycker att vi i Sverige har.\r\nGenom att säga nej till ett medlemskap ställer vi oss\r\nutanför i stället för att bidra. Det är ett alternativ som\r\njag hoppas att svenska folket det 13 november\r\nkommer att säga nej till. Jag hoppas alltså att svenska\r\nfolket, bl.a. för miljöns skull, säger ja till den\r\neuropeiska unionen den 13 november.</pre><pre>Anf.  48  ELISA ABASCAL REYES (mp)\r\nreplik:\r\nNu säger jag det här en gång till, och jag vill att ni\r\nlyssnar, för det är inte ofta som nej-sidan får framföra\r\nsina åsikter här!\r\nVi är inte motståndare till samarbete t.ex. för\r\nutveckling av hälsa, miljö, osv. Men som jag nyss har\r\nsagt uppfyller EU:s trafikpolitiska satsningar inte\r\nnågra som helst anständiga miljökrav. Så är det. Det\r\nsamarbetet ställer inte vi upp på, därför att vi är\r\nkonsekventa, inte av något annat skäl.\r\nNär det gäller folkomröstningen är det lätt att väva\r\nin ordet samarbete i argumenteringen och använda det\r\nom vad som helst. Men man måste kolla vad det är\r\nman samarbetar om. Jag nämnde nyss exemplet med\r\npotatisen och med jordgubbsyoghurten - den sortens\r\nsamarbete ställer vi inte upp på; det är inte förenligt\r\nmed en hållbar utveckling ur ekologisk, dvs.\r\nmänsklig, synpunkt.</pre><pre>Anf.  49  BERIT LÖFSTEDT (s):\r\nFru talman!  Alla människor är inte goda,\r\nåtminstone drivs inte alla människor av goda\r\nambitioner hela tiden. Självfallet finns det också\r\nmänniskor som drivs av maktbegär,\r\nkonspirationstankar och kanske stormaktsidéer. Men\r\njag hävdar alldeles bestämt att de som grundade kol-\r\noch stålunionen och senare skrev Romfördraget drevs\r\nav goda ambitioner.\r\nDe ville skapa fred i Västeuropa. Europa var vid\r\nden tiden uppdelat, så tanken att skapa fred i hela\r\nEuropa gick inte riktigt att tänka eller förverkliga.\r\nMen det var väl gott nog att vilja försona Tyskland\r\noch Frankrike, att vilja rädda människorna i\r\nStrasbourg och Flandern och ge dem bättre\r\nförutsättningar för arbete och välfärd.\r\nI dagens debatt hävdas det ofta att EU, som vi nu\r\nhar, främst skulle vara ett sätt att bygga en stormakt\r\nav expansiv art. Självfallet kan det finnas sådana som\r\nhar den sortens ambitioner. Men min erfarenhet är i\r\nhuvudsak en helt annan.\r\nIbland tror vi att vi i Sverige är ensamma om att\r\nvara självuppoffrande, självutgivande och solidariska.\r\nBakom många av argumenten för att stå utanför tycks\r\nligga att alla de andra, mindre goda och mindre\r\nförståndiga europeerna, skulle tvinga oss att också bli\r\nmindre goda och mindre förståndiga om vi skulle bli\r\nmedlemmar i EU. Kvinnorna skulle tvingas att ta flera\r\nsteg tillbaka, vi skulle bli nedknarkade och försupna,\r\nnedsmittade av allehanda sjukdomar.\r\nMin erfarenhet av människorna i Portugal, Irland,\r\nEngland och Tyskland är en helt annan. De har\r\nsamma strävan som vi. De ser nödvändigheten av en\r\nutvidgning av solidariteten med tredje världen. De ser\r\nvådan av arbetslöshet och nödvändigheten av att ge\r\nmänniskor arbete och skapa balans mellan arbete och\r\nkapital.\r\nJag har hört de här människorna tala. Jag har talat\r\nmed dem. De organiserar sig politiskt. Den politiska\r\norganisationen leder fram till det som t.ex. finns i\r\nfördragen och som handlar om lika lön för likvärdigt\r\narbete, att vi nu kan komma fram till ett\r\nkoncernfackligt samarbete som vi i arbetarrörelsen\r\nhar åstundat i årtionden.\r\nVi som tror att ett medlemskap i EU är bättre än\r\nutanförskap är inte naiva. Vi känner politikens villkor.\r\nVi vet att det inte alltid går som man vill. Det är inte\r\nmöjligt för oss människor att skapa något lyckorike.\r\nMen åtminstone en del av oss tror på politiken. Vi tror\r\npå politikens möjligheter att uträtta en hel del för\r\nfreden, för miljön och för kvinnorna.\r\nSocialdemokraterna i EU är också de ivrigaste\r\ntillskyndarna av gemenskapstanken.\r\nEfter årtionden, ja, århundraden av uppdelning och\r\nmanlig tuppfäktning i Europa har nu samarbetets tid\r\nkommit. Länge har vi längtat efter samarbete, men\r\ninte riktigt trott att det var möjligt. Nu finns chansen.\r\nOch jag tycker att vi skall ta den för att samarbeta om\r\nsådana saker som inte längre låter sig hanteras\r\nnöjaktigt av enskilda länder.\r\nNär man skall ta ställning till EU-frågan är det\r\nviktigt att man ställer sig två huvudfrågor. Hur\r\npåverkas vi i Sverige av medlemskapet? Vad kan vi i\r\nSverige bidra med till den europeiska utvecklingen?\r\nDen första frågan debatteras rätt omfattande, så\r\nden lämnar jag därhän just nu. Däremot talar vi mer\r\nsällan om vad vi kan bidra med. Från EU-håll hör jag\r\nofta att man väntar på svenskt och nordiskt\r\nmedlemskap. Då pratar man inte om de pengar som vi\r\nhar med oss. I stället talar man om den politiska\r\ntradition som vi för med oss.\r\nFrihandelslinjen, som är bra för både EU:s\r\nmedlemsländer och deras handelspartner, stärks.\r\nKvinnorna i Sverige och Norden har kommit långt när\r\ndet gäller att vinna inträde på arbetsmarknaden, att\r\ndela på jobbet i hemmet och att skaffa sig politiskt\r\ninflytande. Kvinnors gemensamma kamp vinner på\r\nenighet och samarbete, säger man.\r\nDen politiska traditionen och trovärdigheten,\r\nlegitimiteten är beroende av öppenheten. Kom med\r\noch ta med er er öppenhet, säger holländarna till oss.\r\nKom med ert miljöengagemang och ert\r\nmiljökunnande, för en bättre livsmiljö för oss alla,\r\nsäger man. Kom med er kännedom om de baltiska\r\nländerna och östra Europa, säger andra.\r\nFörhandlingar och kollektivavtal är det smidigaste\r\nsättet att få arbetsmarknaden att fungera väl, säger till\r\noch med kommissionen. Er tradition av ansvar för\r\nvärldens fattiga kan förbättra den del av\r\nbiståndspolitiken som är gemensam, säger ytterligare\r\nandra.\r\nVi socialdemokrater känner att vi har viktiga och\r\nlikatänkande samarbetspartner i EU. Samarbete är en\r\nmöjlighet nu. Den chansen tycker jag att vi skall ta.\r\nSamarbete är inte alltid enkelt. Det leder inte alltid till\r\nprecis det man har tänkt. Men det leder vidare, och\r\nibland blir resultaten riktigt bra.</pre><pre>Anf.  50  CHARLOTTE\r\nCEDERSCHIÖLD (m):\r\nHerr talman!  Vi står inför det viktigaste\r\nställningstagandet på decennier, ett beslut med\r\nkonsekvenser för flera generationer. Medlemskapet\r\nberör centrala värden: frihet, fred, demokrati,\r\nmarknadsekonomi, rättsstat, men också ansvar,\r\nsolidaritet och idealitet. Det är mål som stämmer väl\r\nmed svenska värderingar. Den solidaritet som inte ens\r\nräcker till de egna grannarna är knappast trovärdig.\r\nVisst måste också detaljfrågor belysas. Men den\r\nsom försöker skymma de centrala målen bakom snus\r\noch ripor har tappat proportionerna. Strävan efter\r\nvisioner, mål och ideal för världen framåt. Det gäller\r\näven om alla mål inte omedelbart kan uppfyllas.\r\nSå är det också i Sverige. Det gäller att sträva mot\r\nen fredligare värld med spritt välstånd. Det åstadkoms\r\nbäst med samarbete. I Europa sker det samarbetet i\r\nEU.\r\nSamarbetet ger en möjlighet att hantera framtiden.\r\nDet är ett redskap med vilket gränsöverskridande\r\nproblem kan hanteras, ett redskap som också passar\r\nkvinnor. Att förändra, inte genom våld, utan genom\r\natt övertyga och argumentera, inte genom att påtvinga\r\nnågon en åsikt. Den demokratiska kompromissen är\r\nen tidsödande metod, men den genererar\r\ngenomförbara beslut. Det är en metod som vi länge\r\nsökt tillämpa i vårt land.\r\nKompromissen som arbetsmetod syns tydligt på\r\nde områden där nationella politiska strömningar\r\nbrukar gå i clinch, t.ex. i vitboken, i\r\ntillväxtprogrammet och inte minst i det färska\r\nkonkurrensprogrammet. EU:s beslutsstruktur utmärks\r\nav ett brett samarbete. Det är bl.a. det som gör\r\nEuropasamarbetet så befruktande.\r\nDet finns stora möjligheter att influera frågorna på\r\nett tidigt stadium genom en mängd arbetsgrupper och\r\nnätverk, som finns på de mest skilda områden. Inom\r\nEU har framtidstankar av hög kvalitet en chans att få\r\ntidigt gehör och växa sig starka upp till högsta\r\nbeslutsnivån, bl.a. för att tankeklimatet där de\r\npresenteras blir bredare på Europanivå än på nationell\r\nnivå.\r\nUtanförskap skulle innebära brist på inflytande\r\növer gränsöverskridande problem, beroende utan\r\npåverkan. Problemen skulle successivt bli större, ju\r\nlängre från folkomröstningen vi skulle komma. Till\r\nslut skulle vi stå sist i kön efter Polen, Ungern,\r\nTjeckien, Slovakien och Rumänien. Det\r\nframgångsrika avtal som nu förhandlats fram skulle\r\nunder sådana omständigheter aldrig komma Sverige\r\ntill godo. Utan europeisk rösträtt skapas ett svenskt\r\ndemokratiskt underskott.\r\nNej-sidans vision är så bisarr att den skulle platsa i\r\ntidningen Mad. Först var EES-avtalet fel. Det\r\nbehövdes inte. Nu utgör det basen i nej-\r\nargumentationen och skall därtill utvidgas. Som\r\npricken över i skulle vi efter att ha avvisat\r\nEuropatanken komma och vädja om mer\r\nEuropasamarbete. Det kan inte finnas många som ser\r\nnågon realism i den modellen. Det nordiska\r\nsamarbetet blir realistiskt bara i EU, inte utanför.\r\nDet internationella samarbetet ökar liksom det\r\neuropeiska. Vänstern har aldrig varit positiv. Man\r\nmotarbetade t.ex. Europarådet, EFTA,\r\nfrihandelsavtalet, EES och nu EU. Men vi har\r\nsmärtsamma exempel på vart nationer isolerade från\r\nvarandra kan leda. Världen blir säkrare och hållfastare\r\nom vi arbetar med varandra. Det är en svensk tradition\r\natt samarbeta, och den skall vi stå fast vid.\r\nEn kort reflexion över varför det svenska\r\nmiljöpartiet än så länge säger nej till EU: Är det brist\r\npå erfarenheter av Europasamarbete, eller vilket är\r\nskälet till att  man - som Marianne Samuelsson gör -\r\npåstår att det inte finns kvotering i EU? Det är ju inte\r\nkorrekt. Även om vi moderater är emot kvotering\r\nförekommer det ju faktiskt. De franska\r\nsocialdemokraterna, t.ex., hade varvade listor vid\r\nvalen till Europaparlamentet. Tyskland och Frankrike,\r\nsom har två kommsissionärer, har bestämt sig för att\r\nutse en kvinna och en man, vilket de också har gjort.\r\nNej-sidans svar brister när det gäller många frågor.\r\nHar vi råd att avstå från de möjligheter till nya\r\narbetstillfällen som EU ger? Har vi råd att klippa\r\nvingarna av små och medelstora företag,\r\nmorgondagens arbetsplatser? De som \"misshandlar\"\r\nde små och medelstora företagen måste också kunna\r\npeka på hur alternativa arbetsplatser skall komma till\r\nstånd och hur de skall finansieras. Vad skulle\r\nutanförskapet betyda för high-tech-företag, handel,\r\ndistribution, transport, besöksnäring, livsmedel,\r\nverkstadsindustri? Vilket ansvar tar nej-sidan för de\r\nmänniskor, ofta kvinnor, i privat och offentlig\r\ntjänstesektor om jobben långsiktighet inte skulle\r\nkunna finansieras?\r\nHerman Lindqvist, som inte kan beskyllas för att\r\ninte veta något om Europa, skrev i tidningen Vi en\r\nkarikatyr över läget. Karikatyrens överdrift gör det\r\nofta tydligare att se riktningen. Så här skriver Herman\r\nLindqvist: \"Svenskarna måste inse att ingen framtid\r\nligger i skyddsrummet under ett rasande folkhem. Vi\r\nkommer aldrig ur krisen genom att vända världen\r\nryggen. På sin höjd kan vi se fram emot en tillvaro\r\nsom souvenirförsäljare i Europas största glesbygd,\r\nvacker men tom.\"\r\nVisst är det en överdrift, men riktningen på vägen\r\nstämmer nog.\r\nEU är ett av våra viktigaste redskap för att\r\nlångsiktigt värna jobben. Ändå hoppas jag att vi kan\r\nhöja blicken över plånboken och visa vårt\r\nengagemang för den europeiska freds- och\r\nsamarbetstanken. Vi delar faktiskt europeiska\r\nhumanistiska grundvärderingar. Gemensamma uttryck\r\nfinns i kultur, tidsströmningar och tankebanor över\r\nhela Europa. Vi består av många länder, vart och ett\r\nmed sitt speciella kulturarv men också med en\r\ngemensam bakgrund - en europeisk identitet som jag\r\nhoppas skall kännas viktig när vi den 13 november för\r\nSveriges skull skall säga ja till europeiskt samarbete.</pre><pre>Anf.  51  MAJ-LIS LÖÖW (s):\r\nHerr talman! Vid det här laget i debatten är de\r\nstora penseldragen redan målade. Jag tänkte bara göra\r\nen mycket personlig reflexion utifrån några olika\r\nerfarenheter som jag har gjort i mitt politiska liv inför\r\ndetta med EU-medlemskapet.\r\nJag hör till dem som i början av 80-talet gick i de\r\nstora fredsdemonstrationerna och krävde stopp på\r\nrustningsvansinnet och kärnvapenkapprustningen.\r\nVi demonstrerade, skickade budkavlar, samlade\r\nnamn, bildade kedjor och hela tiden krävde vi samma\r\nsak. Vi ville att världens makthavare skulle lyssna på\r\noss och att de skulle börja tala med varandra i stället\r\nför att kapprusta. Vi ville att också små stater skulle\r\nfå vara med vid bordet när världens öden avgjordes.\r\nVi förstod precis vad Olof Palme menade när han\r\ntalade om gemensam säkerhet.\r\nSedan dess har mycket hänt, som jag inte hinner\r\ngå in på nu, men i vårt hörn av världen  - om man nu\r\nkan kalla Europa för ett hörn - fördjupas nu det\r\nekonomiska, politiska och säkerhetspolitiska\r\nsamarbetet på ett sätt som ligger helt i linje med\r\ntankarna om gemensam säkerhet. Europas egna\r\nstormakter ruckar nu för första gången på sin egen\r\nsäkerhetspolitiska suveränitet, och man låter dessutom\r\nde mindre staterna i Europa vara med och bedöma\r\nden säkerhetspolitiska framtiden.\r\nDå har jag så svårt att förstå varför inte  vi kvinnor\r\noch ungdomar - samma grupper som gick främst i\r\nfredstågen på 80-talet - och varför lilla Sverige inte\r\nskulle vara de första att välkomna en sådan\r\nutveckling.\r\nJag har i nio år varit ordförande i det\r\nsocialdemokratiska kvinnoförbundet och på nära håll\r\nunder hela mitt politiska liv, som inleddes under 60-\r\ntalet, följt utvecklingen som har lett fram till den\r\nställning som kvinnorna i Sverige i dag har.\r\nJag har sett hur tillväxt varit en förutsättning för\r\natt få resurser att bygga ut en familjepolitik som\r\nfrämjar jämställdheten, så att kvinnorna skall kunna\r\nkräva sin rätt till arbete och ekonomiskt oberoende.\r\nNu går utvecklingen åt samma håll ute i Europa. Man\r\nligger i många stycken 15-20 år efter oss, men man\r\nhar lägre födelsetal, större deltagande av kvinnor på\r\narbetsmarknaden, ökade krav på samhällsinsatser för\r\natt främja jämställdheten. Och tänk så många kvinnor\r\nsom jag har mött ute i Europa som inte vill någonting\r\nhellre än att vi skall komma med och arbeta vidare för\r\njämställdheten! De vill så mycket när det gäller\r\nkvinnors rätt. De vet så mycket om vad vi har\r\nåstadkommit. Det vore inte likt oss kvinnor att inte\r\nvilja vara med i det arbetet, även om vi inte har så\r\nmycket att tjäna på det, även om det \"bara\" skulle\r\nhandla om solidaritet.\r\nJag har också under en period varit\r\ninvandrarminister. Sällan har jag sett så tydligt hur\r\nnödvändigt det är att samarbeta i en region kring en\r\nsvår fråga. Med samarbete menar jag då verkligen att\r\nkomma överens om konkreta regler och\r\nförhållningssätt.\r\nOm vi inte gemensamt kan få något slags golv i\r\nimmigrations- och flyktingpolitiken finns det faktiskt\r\nrisk för att enstaka länder faller undan för de mörka\r\nkrafter som vi vet nu spirar litet varstans. Det sägs\r\nibland att EU bara bygger nya murar. Men den\r\nverkliga faran i det avseendet ligger i att enskilda\r\neuropeiska länder bygger egna höga murar.\r\nGrannländerna klarar då inte att hålla dörren öppen\r\nför en vettig och humanitär flyktingpolitik.\r\nDe senaste tre åren har jag varit ordförande i\r\nlagutskottet, som har hand om konsumentfrågorna.\r\nDet är ju en av de saker som debatteras livligast, inte\r\nminst i samband med EES-avtalet. Man får ibland den\r\nuppfattningen att många anser att vi bara skulle\r\növersvämmas av dåliga utländska varor. Det låter som\r\natt vi över huvud taget aldrig tidigare hade haft någon\r\nimport av vare sig livsmedel eller andra varor.\r\nI själva verket är det så, att förutsatt att vi\r\nfortsätter att föra en aktiv konsumentpolitik, såsom vi\r\ngör i Sverige bl.a. genom aktiva\r\nkonsumentorganisationer och såsom i hög grad förs\r\ninom Europasamarbetet, är det just konsumenterna\r\nsom är de stora vinnarna om vi får en stor gemensam\r\nmarknad. Det ökar konkurrensen, ger lägre priser och\r\nbättre kvaliteter. Även om det tekniska i\r\nkonsumentpolitiken är löst genom EES-avtalet har vi\r\nmycket att göra tillsammans med de övriga\r\neuropeiska länderna.\r\nHerr talman! Detta och mycket annat gör att jag\r\ntycker att vi skall ta chansen till medlemskap, inte för\r\natt vi måste, som så många tycks bygga sitt\r\nställningstagande på, inte trots de svårigheter som\r\nfinns och behöver överbryggas utan tack vare det som\r\nvi kan bidra med och det som vi kan få ut av ett\r\nmedlemskap.</pre><pre>Anf.  52  PETER ERIKSSON (mp):\r\nHerr talman! Charlotte Cederschiöld inledde sitt\r\nanförande med att säga att snus är en bisak. Det vill\r\njag bestämt bestrida. För oss snusare är inte snus\r\nnågon bisak, lika litet som spriten är en bisak för\r\nalkoholisten eller som knarket är en bisak för\r\nknarkaren.\r\nJag kan själv, trots dumheten i det hela, säga att\r\njag är glad åt att Sverige lyckades få ett undantag när\r\ndet gäller EU:s hela gigantiska regelverk. Det gäller\r\njust snuset. Vi får fortsätta att snusa. Men vi lyckades\r\ninte få något undantag när det gäller att behålla vår\r\nalkoholpolitik. Vi lyckades inte heller få undantag när\r\ndet gäller att behålla en bra narkotikapolitik. Det är\r\ndesto tråkigare.\r\nJag tänkte kommentera några av de frågor som har\r\ntagits upp i debatten i dag.\r\nJust de partier som för inte så länge sedan med\r\nstor frenesi drev igenom EES-avtalet håller nu på att\r\nförsöka göra detta avtal till den stora faran för Sverige\r\ni framtiden. När man dessutom försöker måla ut EES-\r\navtalet som alternativet till unionen kan man inte\r\nannat än baxna. EES-avtalet omfattar bara en bråkdel\r\nav vad unionen innebär. Det kan aldrig i sig vara\r\nalternativet. Alternativet till medlemskap i en politisk\r\nunion är naturligtvis självständighet och bibehållen\r\nhandlingsfrihet, frihet att välja framtid. På det\r\ninternationella planet handlar det om ett val mellan\r\nmöjligheten att vara pådrivande och föregångare i\r\nEuropa, i hela världssamfundet, och ett begränsat men\r\nmer direkt inflytande i unionen.\r\nNär man sedan från ja-sidan - exempelvis gjorde\r\nBengt Westerberg det tidigare i dag - försöker inta\r\nhållningen att man skall vara både självständig och\r\nmedlem i en politisk union, blir det närmast pinsamt.\r\nMan kan inte både äta kakan och ha den kvar.\r\nI övrigt tänkte jag ta upp en delfråga om ekonomin\r\nsom inte har diskuterats särskilt mycket men som\r\nkommit in litet på marginalen.\r\nI ett globalt perspektiv kan man säga att vi har det\r\nbra i Sverige. Men de senaste åren har det ändå hänt\r\nnågot som riskerar att förändra landet i grunden. Som\r\nalla vet står Sverige inför en akut besvärlig\r\nekonomisk situation. Vi har ett gigantiskt\r\nbudgetunderskott, som måste ner för att räntorna på\r\nstatsskulden inte skall äta sig in i själva kärnan på\r\nvälfärdssamhället. Vi har också för första gången i\r\nmodern tid en gigantisk arbetslöshet. Många, både\r\nsvenska och internationella, bedömare från bl.a.\r\nOECD menar att vi bara har två tre år på oss för att\r\nklara av problemen för att vi inte skall hamna i\r\nsamma situation som EU-länderna, med en permanent\r\narbetslöshet kring 10 % eller mer. Vi står inför en\r\nhistoriskt viktig dubbeluppgift att snabbt få ner både\r\nbudgetunderskottet och arbetslösheten. Det är i det\r\nperspektivet man måste se ett medlemskap i EU.\r\nSamtidigt som vi kämpar med vårt underskott får\r\nvi med EU en kraftig ökning av utgifterna. Vi får\r\nenligt propositionen en medlemsavgift om ca 20\r\nmiljarder och 3-5 miljarder i nya utgifter för stöd som\r\ndirekt anknyter till medlemskapet. Vi får också en\r\nbyråkratisering som kostar.\r\nGeneraldirektör Lars Jeding, som utrett effekterna\r\nför statsförvaltningen för Finansdepartementets\r\nräkning, talar om en nettoökning på 30 000-40 000\r\nnya byråkrater, tolkar och jurister som vi skall\r\nförsörja, och det kostar. Även om sanningen skulle\r\nvara att det bara är hälften, kostar det många miljarder\r\nför statskassan. Ovanpå det får vi räkna med en\r\nkraftig minskning av intäkterna från flera av de\r\npunktskatter som kommer att harmoniseras de\r\nnärmaste åren.\r\nTotalt sett innebär ett EU-medlemskap en\r\nförsämring av statsbudgeten med 30-50 miljarder\r\nkronor. Det kommer att försena och försvåra\r\nmöjligheterna att komma till rätta med statens affärer.\r\nDet kommer att försvåra möjligheterna att komma ner\r\ntill en rimlig räntenivå.\r\nMats Hellström talade tidigare i dag om risken för\r\nen höjd ränta om vi säger nej till EU. Den sannolika\r\neffekten, som jag ser det, är den motsatta. Med ett nej\r\nkommer vi snabbare att kunna minska statens\r\nupplåningsbehov, och därmed kan vi också få ner\r\nräntan. Den högre ränta som ett medlemskap ger\r\nmåste läggas till de högre skatter som\r\nSocialdemokraterna nu planerat att lägga på företagen\r\njust på grund av EU-medlemskapet.\r\nSammantaget ger det här högre kostnader,\r\nminskade investeringar och en försämrad\r\nkonkurrenskraft för svensk industri. En höjning av\r\narbetsgivaravgifterna med 3-6 %, som man talar om,\r\nkommer att innebära att kanske tiotusentals nya jobb\r\nrinner oss ur händerna de närmaste åren. Risken är\r\nuppenbar att uppgången inom industrin helt kommer\r\nav sig och att arbetslösheten därmed kommer att\r\npermanentas.\r\nUr ekonomisk synvinkel kunde inte frågan om ett\r\nmedlemskap i EU ha kommit i ett sämre läge.\r\nSlutsatsen är att Sverige måste lösa sina ekonomiska\r\nproblem först för att inte porten in i EU skall bli den\r\ntröskel som vi snubblar på och som stoppar\r\nåterhämtningen i svensk ekonomi och definitivt\r\nskapar en situation med en växande underklass vid\r\nsidan av den övriga sociala gemenskapen.</pre><pre>Anf.  53  CHARLOTTE\r\nCEDERSCHIÖLD (m) replik:\r\nHerr talman!  Miljöpartister har ofta en tendens att\r\nförvrida sanningen. Jag sade faktiskt inte att snus är\r\nen bisak. Jag sade att fred och demokrati är viktigare\r\nän snus. Det är intressant att Miljöpartiets\r\nrepresentant motsätter sig detta och anser att\r\nsnusandet är viktigare än att undvika våld och\r\növergrepp. Peter Eriksson kommer att kunna fortsätta\r\natt snusa även när vi blir medlemmar i EU, men vi\r\nkommer därtill att försöka att i samarbete med de\r\nandra EU-länderna arbeta för fred och rättvisa.\r\nPeter Eriksson handskas ganska oförsiktigt med\r\nstatistik och sanning när han påstår att alla EU-länder\r\nhar en permanent arbetslöshet på 10 % eller mer. Jag\r\ntror att ett av felen i Miljöpartiets analyser är att man\r\nhela tiden ser alla EU-länderna som ett land. De är\r\nolika, de har olika procentsatser när det gäller\r\narbetslöshet, olika förhållanden. Kan man inte inse det\r\nhar man litet svårt att få grepp på Europafrågan.\r\nByråkrater talar Peter Eriksson om. Visst kommer\r\ndet att bli en del administration. Men här hemma har\r\nStockholms socialförvaltning flera byråkrater än vad\r\nEU kan prestera. Kostnaderna för byråkraterna skall\r\nju delas av alla EU-länder. Det är inte så som Peter\r\nEriksson framställde det, att vi skall betala allt på ett\r\nbräde. Att inte vilja lägga ett öre på människors\r\nmöjligheter att kommunicera med och förstå varandra\r\n- tolkarna utpekades - tycker inte jag är särskilt\r\nframtidsinriktat och insiktsfullt i en värld som blir\r\nalltmer internationell.</pre><pre>Anf.  54  PETER ERIKSSON (mp) replik:\r\nHerr talman! Det här med snuset var närmast en\r\nsjälvironisk poäng, men humorn har väl aldrig varit\r\nnågon stark sida för högern i Sverige.\r\nAtt EU har en permanent arbetslöshet på 10 % i\r\ndag är det knappast någon som kan förneka. Jag kan\r\nhålla med om att det finns bland de inblandade\r\nländerna undantag. Luxemburg har en klart lägre\r\narbetslöshet än de övriga, den ligger under 10 %. I\r\növrigt finns det inget land inom unionen som har en\r\narbetslöshet klart under 10 % i dag. Det har inte heller\r\nSverige. Därför oroar jag mig för att de ökade\r\nkostnader som ett medlemskap för med sig kommer\r\natt innebära att vi inte kommer att klara att få ner vår\r\narbetslöshet. Risken är stor för att vi i stället hamnar i\r\nden negativa situationen att vi har en pemanent\r\narbetslöshet på 10 % eller mer och dessutom får höjda\r\nräntor.</pre><pre>Anf.  55  CHARLOTTE\r\nCEDERSCHIÖLD (m) replik:\r\nHerr talman!  Jag måste säga att det är en merit att\r\nvi moderater inte har samma humor som\r\nmiljöpartister. Vi moderater tycker inte att det är\r\nsärskilt roligt att snuset är viktigare än demokratin,\r\nfreden och rättsstaten.\r\nDet var ju roligt att vi fick erkännandet att\r\narbetslösheten är olika i olika länder. Det är jag glad\r\nför.\r\nMen arbetslösheten är ett jättestort gemensamt\r\nproblem ute i Europa. Vi måste försöka hjälpas åt för\r\natt lösa det problemet. Bästa möjligheten att klara det\r\när att vi hjälps åt.\r\nSverige är ett ganska litet land i Europa. När det\r\nhela kommer i gång med resurserna beträffande\r\ntillväxtprogram och de insatser som kommer att göras\r\när jag helt övertygad om att den svenska\r\narbetslösheten, om vi inte är med i samarbetet, på\r\nlång sikt sannolikt blir högre än den europeiska och i\r\nså fall ganska stor.</pre><pre>Anf.  56  PETER ERIKSSON (mp) replik:\r\nHerr talman! Det finns, såvitt jag kunnat se, inte\r\nnågonting i EU-propositionen som antyder ett slags\r\nsvensk linje i fråga om hur vi i praktiken skall kunna\r\ngå in och minska arbetslösheten inom unionen.\r\nOm man på allvar menar att vi skall driva en så\r\nstark gemensam ekonomisk politik som Charlotte\r\nCederschiöld verkar antyda, talar man om något som\r\ngår ännu längre än det Maastrichtavtal som i dag\r\nföreligger. Då talar man om en federal stat som\r\nganska snart måste komma till vardande och om en ny\r\nstatsbildning i Västeuropa som i så fall skulle kräva\r\nen ny folkomröstning hos oss.</pre><pre>Anf.  57  BENGT-OLA RYTTAR (s):\r\nHerr talman! Jag är emot ett svenskt medlemskap i\r\nEU, trots att jag tror att det på sikt går att klara\r\nmiljöpolitiken, regionalpolitiken, jordbrukspolitiken\r\noch t.o.m. arbetsmarknadspolitiken och trots att jag\r\nkan se fackliga fördelar med ett EU-medlemskap.\r\nJag är emot ett svenskt medlemskap därför att jag\r\nanser att ett sådant inte innebär någon möjlighet till\r\nförnyelse av den svenska politiken. Ett EU-\r\nmedlemskap innebär en permanentning av den\r\nkatastrofala politik som inleddes av oss\r\nsocialdemokrater genom att vi underordnade oss\r\nmarknaden och som fördjupades av den borgerliga\r\nregeringen.\r\nMaastrichtavtalet innebär att\r\ninflationsbekämpningen sätts som ett överordnat mål\r\nför politiken. Nyliberalismen byggs in i systemet.\r\nDärmed kan inte kampen mot arbetslösheten sättas\r\növerst på dagordningen.\r\nJag frågar mig: Vad skall vi ha socialdemokratin\r\ntill när vi inte kan ha arbete åt alla som det högsta och\r\nviktigaste målet? EU:s inställning till arbetslösheten\r\nspeglas mycket tydligt av det faktum att inte någon av\r\nEU:s 3 000 expertkommittéer 1993 hade ett kraftfullt\r\nmandat att bekämpa arbetslösheten.\r\nEU-medlemskap är inte en väg att få Sverige i\r\narbete igen - det är socialdemokratins stora uppdrag\r\njust nu. Snarare är EU motsatta vägen.\r\nDen nyliberala konstruktionen räcker i och för sig\r\nför ett nej. Men jag har ytterligare två skäl: den\r\nmonetära unionen och demokratifrågorna.\r\nGenomförs den monetära unionen har Sverige\r\ningen möjlighet att komma undan. Sveriges riksdags\r\nroll blir att konstatera om vi uppfyller\r\nkonvergenskraven eller inte.\r\nEU:s mål är ju att genomföra den monetära\r\nunionen före sekelskiftet, vilket kommer att få\r\nkatastrofala följder för de ekonomier som ligger under\r\nEU-genomsnittet. Det tar minst 30 år att\r\nsammansmälta EU:s ekonomier på ett sätt som kan\r\ngöra åtgärden någorlunda smärtfri.\r\nT.o.m. Assar Lindbeck tror att den monetära\r\nunionen innebär en arbetslöshetskatastrof för Sverige.\r\nUnionen förutsätter stor rörlighet på arbetsmarknaden\r\noch även rörliga löner, inte minst neråt. De enda\r\npolitiska verktyg som vi får kvar blir\r\nbudgetnedskärningar och sänkta löner, och det har vi\r\nnog av redan nu.\r\nSå till demokratiaspekten. I många EU-länder är\r\npolitiken en angelägenhet för en politisk elit. Det\r\ntycks befolkningarna i de länderna ha funnit sig i. I\r\nSverige och Norden är demokratin till stor del\r\nfolkrörelsebaserad.\r\nI EU utövas en stor del av den politiska makten av\r\ninstitutioner som inte är demokratiskt valda och som\r\ndet inte går att utkräva politiskt ansvar av. Jag tänker\r\ndå på EU-domstolen, kommissionen, alla\r\nexpertkommittéer och, naturligtvis, centralbanken.\r\nCentralbankens fögderi går det inte ens att diskutera\r\ninom EU.\r\nMaastrichtavtalets nyliberala konstruktion samt\r\nbrådskan att genomföra den monetära unionen är\r\nuppenbara och lättanalyserade skäl för ett nej - utifrån\r\nsocialdemokratiska värderingar. Men på sikt kommer\r\nnog bristen på folkligt förankrad demokrati att vara\r\ndet mest förödande.\r\nSedan några kommentarer till vad tidigare talare\r\nhar sagt.\r\nJag tror att det är bättre att Birgit Friggebo får sitta\r\ni farstun och vänta än att svenska folket känner sig\r\nsatt på undantag.\r\nOch, Allan Larsson, jag föredrar att sitta på två\r\nstolar. Det gör jag hellre än jag sitter på den stol som\r\nstår på den fulla sysselsättningens och på demokratins\r\nfallucka.\r\nPeter Eriksson bekymrade sig över\r\nmedlemsavgiftens storlek. Men det räcker inte med\r\ndet. Om EU:s centralbank kommer till stånd lägger\r\nden också beslag på vår valutareserv, som i dag\r\nuppgår till minst 100 miljarder kronor.\r\nJag röstar gärna ja till ett EU bara det har någon\r\nsom helst möjlighet att uppfylla de krav som jag som\r\nsocialdemokrat ställer på politiken. Men detta EU\r\nfinns icke i sinnevärlden i dag.</pre><pre>Anf.  58  MAJ-LIS LÖÖW (s) replik:\r\nHerr talman! Jag uppskattar den ödmjukhet med\r\nvilken Bengt-Ola Ryttar ändå närmar sig det här\r\nämnet. Han erkänner uppenbarligen att allt inte är\r\nelände och att allt inte är att gå mot en vägg när det\r\ngäller miljön t.ex.\r\nJag har dock svårt att förstå varför det skulle vara\r\nnågot fel med att bekämpa inflationen. Det var ju det\r\nförsta som Bengt-Ola Ryttar nämnde som något\r\nnegativt med EU:s målsättningar.\r\nEn gång i tiden tyckte även en god socialdemokrat\r\natt vi skulle hata inflationen, som kommer som en\r\ntjuv om natten och omfördelar utan att någon\r\negentligen märker det. Det är ju knappast de svaga\r\ngrupperna i samhället som har något att tjäna på en\r\ninflation. Och det är knappast till priset av en hög\r\ninflation som vi egentligen önskar att det skulle gå att\r\nbekämpa arbetslösheten. Men också jag erkänner att\r\ndet finns en balansgång där.\r\nBengt-Ola Ryttar säger: Genomförs den monetära\r\nunionen har vi här i riksdagen inget annat att göra än\r\natt säga ja och amen. Men omvänt frågar jag då: Om\r\nvi inte är med och diskuterar de här frågorna och om\r\nvi över huvud taget inte har något att ta ställning till i\r\nSveriges riksdag den dagen då den monetära unionen\r\ngenomförs, vad har vi då för inflytande? Och hur\r\nutsatt blir Sveriges ekonomi den dagen då vi står\r\nutanför det stärkta ekonomiska samarbete som finns i\r\nEuropa?\r\nDet är med denna sak som med många andra\r\nsaker, nämligen att vi ändå måste se fram emot att\r\nman i EU tillsammans diskuterar gemensamma\r\nlösningar och att det är en angelägenhet enbart för\r\nSverige huruvida vi en gång i framtiden skall gå med i\r\nden monetära unionen.</pre><pre>Anf.  59  BENGT-OLA RYTTAR (s) replik:\r\nHerr talman! Det är gott att hata inflationen. Men\r\ndet goda får inte bli det bästas fiende.\r\nMed den konstruktion som Maastrichavtalet har är\r\ndet allt övergripande målet just\r\ninflationsbekämpningen. Men vi har genom tiderna\r\nsett exempel på vad som inträffar när\r\ninflationsbekämpningen är helt överordnad alla andra\r\npolitiska mål. Då ökar arbetslösheten, och det får\r\nkatastrofala följder för de människor som blir av med\r\nsina jobb.\r\nNaturligtvis är det ett dilemma att stå utanför ett\r\nEU som är så pass stort som det ser ut att bli.\r\nVisst är det en svårighet. Naturligtvis har\r\nutanförskapet sitt pris. Men jag har i alla fall kommit\r\nfram till att vi får betala det priset, därför att\r\nkostnaden att gå på EU-tåget nog är större. Det är\r\ndärför som jag kommer att rösta nej i denna fråga.</pre><pre>Anf.  60  LENA KLEVENÅS (s):\r\nHerr talman! Även jag tillhör de\r\nsocialdemokratiska EU-motståndarna. Jag instämmer\r\ni Bengt-Ola Ryttars anförande.\r\nDebatten om medlemskapet hårdnar. Allt fler\r\ntecken tyder på att det kommer att bli ett nej i\r\nfolkomröstningen. Det är mycket glädjande. Trots\r\nmassiva resurser lyckas inte ja-sidan övertyga det\r\nsvenska folket om att ett EU-medlemskap skulle ge\r\noss fler arbetstillfällen, bättre miljö, stärkt demokrati\r\noch mer inflytande över marknaden.\r\nTvärtom, motståndet ökar igen. I sin desperation\r\nförsöker nu ja-anhängarna, t.ex. via UD, ge skenbart\r\nobjektiv information i hushållsbroschyrer och vagga\r\nin medborgarna i falsk trygghet. Många frågor i\r\ngårdagens frågestund handlade just om detta.\r\nI dag har jag även nåtts av den tråkiga nyheten att\r\nmedlemmar i mitt eget parti kräver att ledarskribenten\r\nLotta Gröning på Norrländska Socialdemokraten skall\r\nbytas ut, annars kan inte ja-sidan övertyga\r\nnorrlänningarna att rösta ja. Lotta Gröning är en av de\r\nfår ledarskribenter som talar för ett nej. Hon är\r\nnaturligtvis en mycket viktig röst i den pågående\r\ndebatten.\r\nEn stilla undran infinner sig. Räcker inte alla de\r\nekonomiska resurser som ja-sidan har? Skall man\r\nockså tysta dem som har andra åsikter? Kan det\r\nmöjligen bero på att ja-sidans argument inte håller?\r\nHerr talman! Vi socialdemokratiska EU-\r\nmotståndare är övertygade om att ett EU-medlemskap\r\nmed största sannolikhet får mycket negativa\r\nkonsekvenser för den svenska ekonomin och för\r\nmänniskors möjlighet att få ett arbete och därmed en\r\nlön att leva på.\r\nVi som är kritiska är inte rädda för förändringar,\r\nmen vi har andra visioner än EU, nämligen ett\r\nframtida rättvist, solidariskt och miljövänligt\r\nsamhälle. Vårt ställningstagande bygger på att vår\r\nvision och våra förändringar försvåras om Sverige blir\r\nmedlem av EU.\r\nDe som säger ja vill gärna prata om vad de skall\r\nanvända medlemskapet till. De vill mycket ogärna\r\nprata om vad medlemskapet faktiskt innebär.\r\nMedlemskapet innebär ju att vi blir medlemmar i en\r\npolitisk union som har sina egna grundlagar,\r\nRomfördraget och Maastrichtfördraget. Genom den\r\nekonomiska politik som föreskrivs där kommer\r\nSverige inte längre att kunna föra en egen ekonomisk\r\npolitik. När vi uppfyller de s.k. konvergenskraven för\r\nvår ekonomi blir vi automatiskt medlemmar i EMU,\r\noavsett vad ja-sägarna i regeringen påstår.\r\nDen ensidiga deklaration som Sverige har gjort\r\ngäller inte. Vi har inte begärt något undantag och\r\ndärför inte heller fått något. Likadant är det med det\r\nförsvarspolitiska samarbetet.\r\nHerr talman! Det är allvarligt när påståenden\r\nuppfattas som sanningar bara för att de upprepas\r\ntillräckligt ofta av vissa betydelsefulla personer. Icke\r\ndesto mindre finns det en sanning som inte låter sig\r\nmanipuleras. Tiden kommer att visa vem som hade\r\nrätt.\r\nNu bygger mycket av åsiktsbildningen inför\r\nfolkomröstningen på vem man skall lita på. Vi är\r\nganska auktoritetsbundna i Sverige och vana att lita på\r\nvåra ledare i partierna. Desto mer glädjande är det att\r\nså många människor, genom den\r\nfolkbildningskampanj vi genomfört inom\r\narbetarrörelsen, blivit så kunniga och så djärva att de\r\nvågat se att, som H.C. Andersen sade, kejsaren är\r\nnaken!\r\nSjälvständigt tänkande och kritiska medborgare är\r\nprecis vad en demokrati behöver. För att bedöma vad\r\nEU är för något är det bra att försöka fundera över om\r\nEU har någon ideologi eller om EU bara är ett\r\nverktyg. Är det en institution, likt Sveriges riksdag,\r\nsom vi kan använda till att forma det där samhälllet\r\nsom vi drömmer om och lösa de stora frågorna som\r\nväntar på sin lösning; de växande klyftorna mellan\r\nfattiga och rika och den därav följande\r\nmiljöförstöringen?\r\nSture Ring, vice ordförande för Fackliga EU-\r\nkritiker, menar att EU bygger på marknadens\r\nideologi. Jag delar hans uppfattning. Målet för EU är\r\nden avreglerade marknaden. Det man vill avreglera är\r\ndet folkliga inflytandet, dvs. politiken och\r\nfackföreningsrörelsen. Marknaden vill inte vara låst\r\nav lagar och kollektivavtal.\r\nVisst finns det fördelar med marknadsekonomi,\r\nmen vi håller på att skapa ett marknadssamhälle där\r\nmarknadens princip skall råda på livets alla områden.\r\nDå går man för långt. Människor förvandlas från\r\nmedborgare till kunder. När marknaden får allt större\r\nmakt stiger arbetslösheten.\r\nFrån maj 1991 till december 1992 ökade\r\narbetslösheten i Sverige med 5 %. Det var under\r\nBengt Dennis tid som chef för Riksbanken. Då fick vi\r\nuppleva hur EU fungerar i praktiken. Vi hade knutit\r\nkronan till ecun och hade inte några ekonomiska\r\nstyrmedel att spela med. Räntan steg till 500 % och vi\r\nförlorade många miljarder.\r\nHerr talman! När arbetslösheten är för låg i\r\nmarknadens ögon stiger räntan. Marknadens aktörer\r\ntittar på sina reuterskärmar och höjer räntan när de\r\ntycker att arbetslösheten är för liten.\r\nGenom EMU, som bakbinder våra möjligheter att\r\nföra en självständig ekonomisk politik, kommer\r\narbetslösheten att stiga i Sverige. Lönerna kommer att\r\nspridas och marknadsanpassas. Speciellt kommer de\r\nlågutbildades löner att sjunka. Det arbete och den\r\ntillväxt som skall skapas inom EU måste vara inom\r\nvad som har kommit att kallas riktiga jobb, dvs. privat\r\nfinansierade. Då blir det inga mer jobb inom den\r\nskattefinansierade offentliga sektorn.\r\nDäremot vill man gärna ha lågavlönade pigor i\r\nhemmen till de elitkvinnor som skall göra karriär,\r\neller välgörenhet som ersättning för kommunal\r\näldreomsorg. Mycket bekymmer har man för det\r\nökade antalet äldre, men någon tanke på att det skall\r\nlösas via offentlig sektor finns inte. Nej, låga skatter\r\nför män med hemmafruar som skall arbeta gratis, det\r\när en bra beskrivning för EU:s idealsamhälle. Därför,\r\nherr talman, arbetar jag för ett nej till EU.</pre><pre>Anf.  61  MAJ-LIS LÖÖW (s) replik:\r\nHerr talman! Jag hade inte tänkt begära någon\r\nreplik, men Lena Klevenås ställde ju en direkt fråga\r\nrakt ut i luften om EU har någon ideologi. Man kan\r\nfråga sig om Sveriges riksdag har någon ideologi.\r\nDet är väl i själva verket så att Sveriges riksdag\r\nbestår av ett antal partier som vart och ett står för sin\r\nideologi. EU består av ett antal stater som var för sig\r\nhar sin riksdag som består av partier som har sin\r\nideologi. Det är just detta som är det speciella med\r\nEU. Det är alltså ett samarbetsorgan för var för sig\r\nsjälvständiga stater som var för sig - det tycker jag\r\nframgick i debatten tidigare i dag - i hög grad tycker\r\natt de är levande demokratier.\r\nMen det som Lena Klevenås på slutet beskriver\r\nsom EU:s ideologi, påminner mycket om en borgerlig\r\nfamiljepolitik i Sverige, som ju knappast EU skulle\r\nskydda oss mot om olyckan skulle vara framme och\r\nde fick majoritet här igen. Men det är den svenska\r\ndemokratins villkor. Det handlar inte om EU:s\r\nideologi.</pre><pre>Anf.  62  LENA KLEVENÅS (s) replik:\r\nHerr talman! Likt Sveriges riksdag kan EU stifta\r\nlagar. De lagar som stiftas av EU är vi tvungna att\r\nfölja om vi blir medlemmar. Jag har svårt att förstå\r\nhur socialdemokrater inklusive Maj-Lis Lööw kan\r\ntycka att det är bra att underordna sig de lagar som\r\nkommer att stiftas i EU.\r\nVi socialdemokrater har aldrig haft majoritet, och\r\nsåvitt jag kan förstå kommer vi aldrig att få det. Även\r\nom vi inom EU skulle kunna få majoritet för\r\nsocialdemokratiska värderingar är det stor skillnad på\r\nvåra partier i de olika länderna. Den familjepolitik\r\nsom kds i Sverige för, som Maj-Lis Lööw och jag\r\nförmodligen är eniga om är ganska dålig, är ungefär\r\nden tyska socialdemokratiska familjepolitiken såsom\r\njag uppfattar den.\r\nJag tycker nog ändå att man kan säga att EU har\r\nen ideologi därför att man har satt\r\ninflationsbekämpningen som högsta mål. När man gör\r\ndet försvårar man ju för alla andra mål som man kan\r\nha för ett samhälles utveckling. När alltmer skall föras\r\nbort från den offentliga sektorn och den skall minskas\r\nborde Maj-Lis Lööw och jag vara ganska överens om\r\natt det  utrymme som behövs för att kvinnor skall få\r\narbete i den offentliga sektorn - eller få den service\r\nsom vi behöver med barn- och äldreomsorg för att\r\nkunna arbeta även i det privata - kommer att bli\r\nmindre.</pre><pre>Anf.  63  NALIN BAKSI (s):\r\nHerr talman! Någon har sagt att det finns tre saker\r\nsom ständigt behöver omsorg. Det är barnen, kärleken\r\noch demokratin.\r\nVi är alla här för att vi på demokratisk väg har fått\r\nuppdraget att representera hela det svenska folket. Det\r\när ett enormt förtroende som vi har fått och som\r\nförpliktigar oss att ta till vara dem som ytterst värnar\r\nom demokratin i landet, vilket jag uppfattar är att se\r\ntill att det ständigt finns kanaler för alla medborgare\r\natt påverka samhället.\r\nI dag finns det många människor som känner att\r\nde inte kan påverka samhället. De vet inte vilka vägar\r\nsom finns, eller så tycker de att ingen lyssnar på dem.\r\nDetta märker vi när folk säger sig inte vara så\r\nintresserade av politik eller inte har något förtroende\r\nför oss politiker. Detta är ett allvarligt problem som vi\r\nmåste fundera över. På något sätt måste vi få\r\navståndet mellan väljarna och de förtroendevalda att\r\nminska. Det gör vi inte genom att gå med i EU.\r\nOm vi går med i EU låter vi de politiska besluten\r\nfattas längre bort från medborgarna av ett mindre\r\nantal politiker. Säkert kommer någon minister att få\r\nvara med på något möte där beslut fattas som rör\r\nSverige. Ministern kommer säkert att känna att han\r\neller hon är närmare besluten. Det kommer även de\r\nsom arbetar tillsammans med ministern att göra.\r\nKanske tycker t.o.m. de övriga ledamöterna att de\r\ndeltar i en utveckling.\r\nMen vad spelar det för roll, om större delen av\r\nfolket inte känner att de har inflytande över besluten?\r\nPå vems mandat deltar då vår minister i\r\nministerrådets möten? Skulle vi gå med i EU så att\r\nvåra ministrar kan delta i ministerrådet, får vi inte ens\r\nveta hur de röstar i olika frågor. Är inte det att begära\r\nlitet väl stort förtroende av väljarna?\r\nKan det verkligen kallas demokrati att en\r\npartiledare utser ministrar som inte kan avsättas\r\ngenom allmänna val, vilka sedan sitter i EU:s högsta\r\nbeslutande organ och deltar i beslut utan skyldighet att\r\nredovisa hur de agerar?\r\nHerr talman! Jag bekymrar mig för det politiska\r\nsystemet i Sverige. Tyvärr är de problem jag här\r\nbeskriver små jämfört med de flesta EU-länders, både\r\nvad gäller förtroendet för politikerna och\r\nmedborgarnas reella möjligheter att påverka politiken.\r\nAtt systemet här trots allt fungerar ganska bra beror\r\ninte på att det svenska folket, politikerna eller\r\ntjänstemännen är hederligare här än i t.ex. Italien.\r\nSkillnaden mellan de nordiska länderna och resten av\r\nEuropa har varit att vi här genom\r\noffentlighetsprincipen har haft ständig kontroll över\r\npolitiska beslut och myndighetsutövande. När\r\nallmänheten ständigt har tillgång till de beslut man\r\nfattar, blir man noggrannare med att följa gällande\r\nregler och att tänka på i vems tjänst man är även om\r\nbesluten hemligstämplas och göms i någon låda.\r\nI EU är det tradition att hellre hemligstämpla än\r\noffentliggöra. Makthavarna i EU har ingen anledning\r\natt låta hemligstämplat material komma till\r\nallmänhetens kännedom via Sverige. Därför kommer\r\ninte de EU-beslut som rör oss att få offentliggöras om\r\nvi blir medlemmar i EU.\r\nJag kan inte förstå hur vi som valda representanter\r\nför Sveriges folk självmant kan överlåta makten till\r\nolika EU-organ som medborgarna har varken insyn i\r\neller inflytande över. Därför kommer i alla fall jag att\r\nrösta nej till EU.</pre><pre>Anf.  64  BENGT HARDING OLSON (fp):\r\nHerr talman! EU-frågan inkluderar många\r\ndelfrågor. För mig är en av de viktigaste frågorna\r\ndemokratin inom EU, särskilt medlemsländernas\r\nnationella självständighet.\r\nVid årsskiftet förlorar Sverige sin nationella\r\nsjälvständighet. Då blir vi en lydstat under Bryssel.\r\nAllt detta inträffar om vi blir medlemmar i EU enligt\r\nvissa, vill jag påstå, vulgärdebattörer. Till dem verkar\r\ndet som om Marianne Samuelsson har sällat sig här i\r\nkammaren.\r\nDetta är naturligtvis en falsk propaganda.\r\nNuvarande EU-länder är inga lydstater. Man kan se\r\npå England och Danmark. Inte ens om Bryssel skulle\r\nvilja, kan de rent praktiskt ta över vårt land. Så många\r\n\"eurokrater\" finns inte. Enligt uppgift finns ca 10 000\r\npersoner exklusive tolkar. Här kan man göra några\r\nintressanta jämförelser. Med motsvarande\r\nbyråkrattäthet i Sverige skulle hela landet kunna\r\nadministreras av 500 tjänstemän. Stockholms läns\r\nlandsting skulle inte behöva 7 000 utan 18 tjänstemän.\r\nDetta är tänkvärda fakta. Alltså, vårt land blir ingen\r\nlydstat under Brysselbyråkratin.\r\nGarantin ligger i den s.k. subsidiaritetsprincipen -\r\nett svårt och alltför okänt begrepp som kan översättas\r\nmed närhetsprincipen. Det är en\r\nmaktfördelningsmodell som har följande innebörd:\r\nLagstiftning som skall ske på EU-nivå skall ske där\r\nendast om det inte kan klaras på nationell nivå och\r\nbättre förverkligas på EU-nivå. Men det skall aldrig\r\nske på högre nivå än nödvändigt. Alltså, lagstiftning\r\npå lägsta lämpliga nivå. Självfallet skall den principen\r\ngälla på alla områden med undantag för dem där EU\r\njust nu har tillagts exklusiv kompetens.\r\nNärhetsprincipen leder till ökad demokrati, en\r\nförnuftig arbetsfördelning och en effektiv\r\nadministration.\r\nMotståndarsidan underskattar närhetsprincipen.\r\nDen skulle vara, om inte värdelös, så klar och\r\notillräcklig. Den ger för litet beslutanderätt på\r\nnationell nivå och för mycket på övernationell nivå.\r\nJag påstår att den kritiken är överdriven. Den är\r\ndessutom ologisk. Övernationella beslut är ju\r\nnödvändiga ibland, exempelvis för att skapa\r\neffektivitet på miljöområdet. Det eftersträvas i vissa\r\nfall t.o.m. av nej-sidan.\r\nNärhetsprincipen är dessutom under stark\r\nutveckling. Det har skett i steg efter steg. Starten kom\r\ngenom en miljöregel i enhetsakten. Det blev en\r\ngenerell princip i Maastrichtavtalet, och det gjordes\r\ntill ett huvudnummer i Edinburgh, där framför allt\r\nDanmark var drivande.\r\nPrincipen åtföljdes av viktiga regler för själva\r\nlagstiftningsförfarandet. I alla lagstiftningsärenden\r\nmåste man göra en särskild s.k. närhetsprövning.\r\nGodkännande krävs för att det skall bli tillåtet med\r\növernationell lagstiftning. Tillämpningen skall\r\nkontinuerligt övervakas inom EU. Vid felaktig\r\ntillämpning utdöms straff av EU-domstolen. Det är\r\nalltså ord och inga visor.\r\nJust nu är närhetsprincipen placerad på agendan av\r\nordförandelandet Tyskland. Det skall bli en central\r\npunkt inför 1996 års regeringskonferens. Trenden är\r\ntydlig. Närhetsprincipen har blivit den viktiga\r\nhuvudprincip som den förtjänar att vara i en\r\ndemokratisk europeisk union.\r\nHär blir det en mycket viktig uppgift för Sverige\r\natt som medlem i unionen medverka i den fortsatta\r\nutvecklingen för att hitta den rätta balanspunkten\r\nmellan närhet och effektivitet. Den rimliga svenska\r\npositionen är självklar. Beslut skall fattas så nära\r\nmedborgarna som möjligt. Närhetsprincipen skall\r\nfördjupas och tillämpas strikt med bibehållen\r\ntransnationell effektivitet.\r\nAvslutningsvis, herr talman, borde alla goda\r\nkrafter kunna stödja en sådan svensk nationell\r\ninriktning. Det borde lugna även EU-skeptiker. Vi\r\nborde alla kunna förenas i vår kamp för ett vidgat och\r\nfördjupat demokratiskt samarbete i Europa.</pre><pre>Anf.  65  JAN ANDERSSON (s):\r\nHerr talman!  Jag tycker att frågan om demokrati\r\noch inflytande är en av de viktigaste i EU-debatten.\r\nJag har hört motståndare säga att det inte blir mycket\r\nkvar för oss i Sveriges riksdag att besluta om, om vi\r\nskulle gå med i Europeiska unionen. En del säger att\r\ndet endast är kyrkopolitiken som blir kvar. Det är inte\r\nsant.\r\nJag brukar genmäla: Nämn en av de stora frågorna\r\nunder det senaste riksmötet som skulle flytta till\r\nBryssel! Är det skolpengsfrågan, frågan om ett nytt\r\npensionssystem, husläkarfrågan eller utförsäljningen\r\nav statliga företag? Nej, inte någon av dessa frågor\r\nskulle beslutas nere i Bryssel, utan vi skulle\r\nfortsättningsvis ha den debatt och de olika meningar\r\nsom vi faktiskt har mellan partierna och kunna besluta\r\nom dem i Sveriges riksdag.\r\nMen sedan finns det givetvis ett antal frågor där vi\r\nhar den formella men inte den reella rätten att\r\npåverka. Av svavelutsläppen i Skåne kommer 90 %\r\nutifrån, huvudsakligen från det övriga Europa.\r\nDetsamma gäller för en stor del av tungmetallerna och\r\nen stor del av kväveutsläppen. Det kvittar vilka beslut\r\nsom vi fattar här - de påverkar inte de utsläpp som\r\nkommer från de andra länderna. För det fordras\r\nbindande internationella beslut, och de kan bara fattas\r\ninom EU. För de utsläpp som kommer från de andra\r\nländerna finns inget annat miljösamarbete som leder\r\ntill bindande beslut på miljöområdet.\r\nVilken reell makt hade vi på de ekonomiska\r\nområdena när attackerna riktades mot den svenska\r\nkronan? Vi hade alla formella möjligheter i världen\r\nmen inte de reella. Grannlandet Danmark klarade sig\r\nbetydligt bättre, dels därför att det hade en starkare\r\nekonomi, dels därför att det fick hjälp från Tyskland,\r\nvilket gjorde att den danska kronan räddades.\r\nDanskarna är i dag 25 % rikare än vi. Vi som bor nära\r\nSundet märker när vi skall växla pengar för att resa\r\növer och handla att vi inte får så många danska kronor\r\nför de svenska.\r\nEn annan sak som förundrat mig i debatten är att\r\nEU-motståndarna vet hur det skall bli i framtiden. Jag\r\nskulle önska att jag kunde veta hur Sverige eller\r\nEuropa ser ut år 2000. Det bestäms av de politisk\r\nkrafter som får majoriteten i Sverige respektive i\r\nEuropa. Då gäller det för oss som politiker att delta på\r\nden arenan och att inte ställa oss utanför.\r\nDet sägs ibland att vi är för små för att delta. Tänk\r\nom vi ledamöter i Malmöhus läns norra valkrets, som\r\nhar bara tio mandat, skulle säga att vi avstår och låter\r\nMalmöborna bestämma för oss - vi är trots allt för\r\nsmå! Så resonerar vi inte, utan vi deltar i Sveriges\r\nriksdags arbete trots att vi har bara tio mandat,\r\neftersom vi tror att argument kan påverka.\r\nNej, det verkliga demokratiska underskottet finns i\r\nEES-avtalet. Om vi säger nej återstår EES-avtalet,\r\noch då kommer ett antal beslut som fattas i Europa\r\noch som påverkar oss att fattas av finnarna, av\r\ndanskarna och av tyskarna. Jag tycker att det är\r\ndemokratiskt otillfredsställande. Jag vill inte vara med\r\nom det. Det finns inga garantier för att vi skall få som\r\nvi vill, om Sverige blir medlem, men det finns en\r\ngaranti för att det inte blir som vi vill, om vi ställer\r\noss utanför.\r\nJag skall också säga några ord om\r\nvälfärdspolitiken. Den svenska välfärdspolitiken\r\nbestäms inom Sverige, och vi får själva föra en sådan\r\nideologisk kamp om den som vi har fört under den\r\ngångna valrörelsen. Men något annat som också styr\r\nvälfärdspolitiken är möjligheten att finansiera den.\r\nDärvidlag är vi i dag i en allvarlig situation. Vi har ett\r\nstort budgetunderskott, och vi har en statsskuld som\r\nskenar. Klarar vi inte de ekonomiska problemen,\r\nkommer välfärdspolitiken att hotas.\r\nVad vi behöver för att vi skall kunna finansiera en\r\nbra välfärdspolitik är tillväxt, investeringar och\r\nminskning av arbetslösheten. Löntagarna för Europa\r\nhar undersökt hur investeringarna vid ett ja och vid ett\r\nnej skulle kunna påverkas i Malmöhus län liksom\r\nockså i andra län. Det är inte några exakta siffror, utan\r\nde får tas med en nypa salt.\r\nAv industriföretagen i Malmöhus län säger 70 %\r\natt de skulle flytta sina framtida investeringar\r\nutomlands vid ett nej till EU. Det motsvarar 37 500\r\narbetstillfällen bara i detta län. Även om det skulle bli\r\nbara hälften av detta, tycker jag att det är allvarligt\r\nnog. Dessutom redovisas att 72 % av dessa företag\r\nskulle öka sina investeringar i Sverige, om det blir ett\r\nja. Det skulle vara ett lyft i den situation som vi har i\r\ndag. Det skulle inte bara påverka sysselsättningsläget\r\nutan också i allra högsta grad påverka välfärden.\r\nVilka kommer att drabbas om det blir ett nej? Ja,\r\ninte blir det kapitalägarna, som har sin frihet genom\r\nEES-avtalet. Nej, det är sjuksköterskorna som arbetar\r\ninom vården, de äldre som skall ha äldreomsorg osv.\r\nTill slut: Jag är politiker därför att jag vill påverka\r\npå alla de plan där det fattas politiska beslut som\r\npåverkar mig. Det gör de i Helsingborgs kommun,\r\noch därför deltar jag i politiken där. Det gör de i\r\nSveriges riksdag, och därför deltar jag i politiken här.\r\nDet gör de faktiskt också på Europanivå. Den som\r\nsäger att det inte fattas beslut på Europanivå vilka\r\npåverkar oss skall givetvis rösta nej. Annars är ett ja\r\nganska självklart.</pre><pre>Anf.  66  BJÖRN SAMUELSON (v):\r\nHerr talman!  Det är värdefullt om det politiska\r\nsamtalet kan återupprättas. Jag hyser dock efter att ha\r\nhört vissa inlägg i den här debatten inte särskilt stora\r\nförhoppningar därom. Oavsett om det blir ett ja eller\r\nett nej i den stundande EU-omröstningen kräver de\r\nfaktiska förhållanden som vi står inför en ökande\r\ndelaktighet i samhällsdebatten.\r\nDet är inte helt hederligt att påstå att rullgardinen\r\ndras ner för Sverige, om folkviljan avvisar ett svenskt\r\nmedlemskap i unionen. Det är heller inte sant att den\r\nlyckliga stjärnan tänds över Sverige vid ett ja till\r\nunionen. Förutom alla frågor som i och för sig är\r\nviktiga och som handlar om tillsatser i livsmedel,\r\nhantering av miljöfarligt gods som kärnbränsleavfall,\r\nnarkotikapolitiken, flyktingpolitiken etc. finns det två\r\nfrågeställningar som kan vara intressanta att försöka\r\nbelysa i debatten.\r\nDet ena spörsmålet rör frågan om ett ökande\r\navstånd mellan å ena sidan politiken och dess\r\nföreträdare, å andra sidan övriga samhällsmedborgare.\r\nDenna utveckling är starkt oroande och har nog\r\nsnarast förstärkts av hur den svenska EU-politiken\r\nhittills har skötts. Jag tror också att det handlar\r\nmycket om att EU:s beslutsstruktur så starkt avviker\r\nfrån den demokratiska beslutsgång som vi utvecklat i\r\nvårt samhälle.\r\nJust denna situation leder till att socialdemokratin\r\noch moderaterna så besynnerligt uppträder som\r\nparhästar inför folkomröstningen. Den moderata\r\nregeringspolitiken under de senaste tre åren har\r\nsnarast präglats till synes av en apolitisering av frågor\r\nsom näringspolitik samt utbildnings- och\r\nforskningspolitik. En sådan utveckling stämmer\r\nganska väl med ett EU där jurister och andra\r\ntjänstemän har en jämfört med svenska förhållanden\r\nmycket stark påverkansmöjlighet.\r\nJag tycker att den kritiska ståndpunkten mot\r\nunionsanslutning av Sverige är en logisk och sund\r\nförhållning just från synen på demokrati som ett\r\nmedel för delaktighet och politiskt inflytande.\r\nDet andra spörsmålet grundar sig på den nya tid\r\nsom vi lever i och som så starkt sätter sin kritiska\r\nbelysning på de fyra s.k. friheterna. Den faktiska\r\nutvecklingen har redan klart distanserat dessa som\r\nvarande verksamma medel för en hållbar ekonomisk\r\nutveckling.\r\nAllt tydligare blir bilden av det\r\ntillkortakommande som ett halvsekelgammalt projekt\r\ninnebär för moderna förhållanden och problem.\r\nDärför kommer jag att rösta nej i folkomröstningen.</pre><pre>Anf.  67  JAN ANDERSSON (s) replik:\r\nHerr talman! Björn Samuelson tycker att det är\r\nmärkligt att Moderaterna och Socialdemokraterna har\r\nhamnat på samma linje i den här frågan. Det är precis\r\nlika underligt som att Moderaterna och\r\nSocialdemokraterna vill ha en svensk riksdag, där vi\r\nkan föra den politiska debatten och påverka de\r\npolitiska besluten utifrån olika ideologiska\r\nståndpunkter.\r\nLikadant är det naturligtvis i Europa. Vi säger ja\r\ntill EU, men vi vill använda EU till helt olika saker.\r\nVi socialdemokrater har lagt fram ett program för\r\nkampen mot arbetslösheten i Europa. Jag tror inte att\r\nModeraterna ställer upp på det program som samtliga\r\neuropeiska socialdemokratiska partier har ställt sig\r\nbakom.\r\nSedan är det sant att beslutsstrukturen inom EU\r\nlämnar en del övrigt att önska, men att säga att den är\r\nodemokratisk är felaktigt. EU består av tolv\r\ndemokratiska stater, och endast demokratiska stater\r\nkan söka sig dit. Men om man nu tycker att\r\nbeslutsstrukturen är otillfredsställande i vissa\r\navseenden, och där delar jag Björn Samuelsons\r\nuppfattning, då får man ju ge sig in och ändra\r\nbeslutsstrukturen, precis som vi gör i Sverige när vi\r\nhittar brister.\r\nDen intressanta demokratifrågan är: Fattar\r\nmedlemsstaterna beslut i Bryssel som påverkar oss\r\nsom svenska medborgare och som är viktiga för oss?\r\nÄr det på det sättet, då begriper inte jag att Björn\r\nSamuelson säger nej till att vara med på plan och\r\npåverka de besluten.</pre><pre>Anf.  68  BJÖRN SAMUELSON (v) replik:\r\nHerr talman! Jag säger nej därför att det\r\navtalsförslag som nu ligger framme innebär en\r\nmycket starkare regeringsmakt i förhållande till den\r\nrepresentativa demokratin. Det innebär bl.a. en tro på\r\natt samma personer som utgör marknaden skulle sätta\r\nsig själva i Bryssel och bekämpa marknaden. Det\r\nhandlar alltså om den politiska eliten, storföretagen,\r\ndirektörer och lobbyister.\r\nJag tror inte att den utvecklingen är i takt med vad\r\nt.ex. ungdomar och kvinnor vill ha när det gäller\r\nsubstansen i tillväxten, substansen i fred och\r\nsäkerhetspolitiska strävanden.\r\nJust därför kan jag säga att jag är ingen nationalist\r\nutan en sann internationalist, just därför att Sverige\r\nskall kunna uppträda med sin röst i internationella\r\nsammanhang och inte känna oket av EU:s samlade\r\nutrikespolitik, såsom fallet var t.ex. för Danmark nu\r\nsenast vid befolkningskonferensen i Kairo.</pre><pre>Anf.  69  JAN ANDERSSON (s) replik:\r\nHerr talman! EU pratar med en röst när länderna\r\när ense om att prata med en röst. Det är fritt fram för\r\nDanmark i internationella sammanhang att hävda sin\r\negen mening, och det har Danmark också gjort.\r\nDessutom har Danmark kunnat påverka\r\navfallshanteringsfrågan i Europa på ett sätt som\r\nSverige inte har kunnat göra.\r\nMen det är intressant det här med marknaden och\r\ndemokratiskt inflytande. Björn Samuelson säger att vi\r\nställer upp på marknadens villkor. När representanter\r\nför Sverige kommer att fatta beslut nere i Bryssel\r\ntillsammans med representanter för andra länder, blir\r\ndet ju i ministerrådet. Vilka kommer att sitta i\r\nministerrådet? Är det företrädare för marknaden?\r\nOm Björn Samuelson tycker att ministrarna i den\r\nsocialdemokratiska regeringen är företrädare för\r\nmarknaden, då förstår jag att Björn Samuelson säger\r\nnej. Men det är ju faktiskt medlemmar av den\r\nsocialdemokratiska regeringen som kommer att sitta\r\ndär.\r\nDet verkliga marknadsalternativet är ju\r\nVänsterpartiets och Miljöpartiets alternativ. I dag har\r\nnämligen kapitalet ett fritt flöde över gränserna, och\r\nfrågan är: Hur skall vi skapa en politisk och facklig\r\nmotkraft till detta? Det finns bara ett sätt, som jag ser\r\ndet, och det är att vi organiserar oss på samma nivå\r\ntillsammans med andra länder för att skapa sociala\r\noch politiska ramar för marknaden.\r\nDet säger Björn Samuelson, till skillnad från sina\r\npartikamrater i de länder som finns med i den\r\nEuropeiska unionen, nej till. Det är ett dilemma för\r\nhonom och väldigt svårt för mig att förstå.</pre><pre>Anf.  70  BJÖRN SAMUELSON (v) replik:\r\nHerr talman! Nu vill inte jag jämföras i alla\r\npolitiska hänseenden med de andra vänsterpartierna\r\nsom finns i Europa och inom EU, lika litet som jag\r\ntror att Jan Andersson vill i alla hänseenden jämföras\r\nmed andra socialdemokratiska partier och den politik\r\nsom de står för i EU-länderna och inom EU.\r\nNär det handlar om vem som är marknadens fånge\r\neller inte, överlåter jag till den intresserade läsaren att\r\njämföra mitt och Jan Anderssons inlägg i den här EU-\r\ndebatten.\r\nJag försökte peka på demokratiska problem, men\r\nJan Andersson hänvisar till en enkät bland skånska\r\nindustriledare och redovisar klart och öppet vilka hot\r\nde kommer med inför folkomröstningen. Jag tycker\r\ninte att det är anständigt i en demokrati att använda\r\nden typen av argument. Dessutom tycker jag att Jan\r\nAndersson delvis - jag säger delvis - faller till föga\r\nför sådan skrämselpropaganda.</pre><pre>Anf.  71  TOMMY WAIDELICH (s):\r\nHerr talman! Under de senaste veckorna har vi\r\nhaft flera EU-debatter här i riksdagen. Vid de\r\ntillfällena har inte minst ungdomarnas åsikter kommit\r\ni fokus. Det lustiga, som slår en, är att flera debattörer\r\nhelt tvärsäkert vet hur ungdomarna kommer att rösta\r\nden 13 november. Det såg vi också ett exempel på i\r\ndet senaste replikskiftet, när Björn Samuelson uttalade\r\nsig om ungdomarnas åsikter.\r\nMen verkligheten är en helt annan. Många\r\nungdomar tvekar. Ena dagen visar\r\nopinionsundersökningar på ett nej bland ungdomar,\r\nandra dagen på ett ja. Det är inte konstigt. De\r\nungdomar som jag möter känner sig vilsna och\r\nutestängda från debatten.\r\nI en rapport om ungdomar och EU bekräftas det\r\nhär. Det är en rapport som är gjord av Träffpunkt\r\nEuropa, ett nätverk med 18 000 ungdomar som\r\narbetar för ett medlemskap och som har träffat\r\nungdomar och undersökt deras åsikter.\r\nUnder det senaste halvåret har man mött drygt\r\n90 000 ungdomar, och rapporten bygger på de\r\nmötena. Här finns framför allt tre slutsatser som vi\r\nbör ta till oss, både ja- och nej-företrädare, saker som\r\nvi kan göra något åt direkt.\r\nFör det första - språket. Om fler ungdomar skall\r\nhänga med i debatten, måste språket bli enklare och\r\nrakare. Det måste bli färre klyschor. Det är inte\r\novanligt att debattörerna svänger sig med ord som\r\nkonkurrenskraft, tillväxt och formell suveränitet, utan\r\natt ta sig tid att förklara vad orden står för.\r\nSamma sak gäller klyschorna. Carl Bildt talar  om\r\n\"hjul som skall rulla\", och Gudrun Schyman talar om\r\n\"internationell solidaritet\", men om man inte vet vad\r\nde egentligen menar, blir det bara tomma ord.\r\nFör det andra - respekt för väljarna. Ingen vill bli\r\nidiotförklarad, men så känner sig många ungdomar\r\nnär ja- och nej-anhängare informerar om EU. EU är\r\nantingen guld och gröna skogar eller pest och kolera.\r\nAlla vet att verkligheten inte är så enkel. Därför\r\nmåste båda sidorna redovisa för- och nackdelar med\r\nsina alternativ. Om vi fortsätter med förenklade\r\nsanningar, kommer ungdomarna att strunta i EU-\r\nfrågan. Varför skall man bry sig, när debattörerna inte\r\nvisar respekt för en?\r\nFör det tredje - följ folkomröstningen! Många\r\nungdomar oroar sig för om deras röst i EU-frågan har\r\nnågon som helst betydelse, att vi här i riksdagen inte\r\nskall följa omröstningens resultat.\r\nDet minskar intresset för att sätta sig in i frågan. Den\r\nallvarligaste slutsatsen i rapporten är kanske att trots\r\natt partierna har sagt att folkomröstningens resultat är\r\nbindande, tvivlar många ungdomar.\r\nTräffpunkt Europa, som har gjort denna rapport,\r\npåbörjar i dag en kampanj för att få oss riksdagsmän\r\natt skriva under ett dokument där vi förbinder oss att\r\nfölja folkomröstningens resultat. Jag har skrivit på det\r\ndokumentet för någon timme sedan. Jag skulle vilja\r\nuppmana alla att sätta sin namnteckning på det\r\ndokumentet. Det är ett viktigt bidrag för att skingra\r\novissheten och öka ungdomarnas intresse för EU-\r\nfrågan.\r\nKlarar vi dessa tre saker - att använda ett rakare\r\noch enklare språk, att visa respekt för väljarna och att\r\növertyga om att folkomröstningens resultat är\r\nbindande - kommer också ungdomarna att känna sig\r\ndelaktiga i debatten och bry sig om att ta ställning.\r\nFör det är ju faktiskt ungdomarna som skall leva med\r\nfolkomröstningens resultat. Glöm inte det!</pre><pre>Anf.  72  BJÖRN SAMUELSON (v) replik:\r\nHerr talman! Jag vill säga följande till Tommy\r\nWaidelich. Jag har vägletts av bl.a. en princip i mitt\r\npolitiska arbete här i riksdagen sedan allra första\r\nbörjan när jag kom hit och mötte politikerspråket. Det\r\när att jag inte skall förenkla det svåra men heller inte\r\nförsvåra det som är enkelt. Vad jag talade om när det\r\ngäller ungdomarnas inställning i EU-frågan är det som\r\njag har mött under alla de år som jag har varit ute och\r\nbesökt hundratals gymnasieskolor och grundskolor\r\noch många högskolor. Jag har upplevt att unga\r\nmänniskor vill lägga en annan substans i begrepp som\r\ntillväxt för välfärd. Det var det jag pratade om i min\r\nreplikväxling med Jan Andersson.\r\nAtt man kan ta fram mätningar där unga\r\nmänniskor ena dagen säger ja till EU och andra dagen\r\nsäger nej förvånar inte mig ett dugg. Jag skriver gärna\r\npå listan och skulle då garantera att jag vill följa\r\nfolkomröstningens resultat. Det har vår\r\npartiföreträdare Johan Lönnroth redan tidigt i debatten\r\ni dag deklarerat för Vänsterpartiets riksdagsgrupp.</pre><pre>Anf.  73  TOMMY WAIDELICH (s) replik:\r\nHerr talman! Det är bra att Björn Samuelson också\r\när beredd att skriva under detta dokument. Precis som\r\njag sade är det ett viktigt bidrag för att skingra\r\novissheten.\r\nDet är möjligt att jag misstolkade Björn\r\nSamuelsons förra inlägg. Men vi verkar vara överens\r\nom att det är viktigt att ungdomarna får höras och\r\nfinnas med i debatten, att vi inte utestänger dem.\r\nNågra inslag som jag nämner och som tas upp i\r\nrapporten är språket, att visa respekt för väljarna\r\ngenom att redovisa för- och nackdelar och att\r\növertyga om att folkomröstningens resultat skall\r\nföljas. Resultatet skall följas. Ett viktigt bidrag är att\r\nskriva under dokumentet. Jag välkomnar Björn\r\nSamuelson liksom alla andra ledamöter av denna\r\nkammare.</pre><pre>Anf.  74  BJÖRN SAMUELSON (v) replik:\r\nHerr talman! Jag håller med Tommy Waidelich\r\nom att detta är en viktig fråga. Det är en viktig fråga\r\nför unga människor. Det kanske är viktigare för dem\r\när för en annan, som börjar befinna sig någonstans i\r\nmedelåldern. Det är därför jag beklagar att inte heller\r\nTommy Waidelichs parti kunde acceptera\r\nVänsterpartiets förslag om att de som är 16 år också\r\nskulle få delta i folkomröstningen. Det hade varit en\r\nklar och tydlig gest från det politiska etablissemanget\r\ntill ungdomarna om man hade sagt: Vi vet att denna\r\nfråga är viktig för er. Därför skall också ni som har\r\nfyllt 16 år få delta i folkomröstningen.\r\nJag möter många ungdomar mellan 14 och 17 år\r\nsom är jätteintresserade av EU-frågan och alla\r\nkomponenter som finns inom ramen för de\r\nframtidspolitiska frågor vi diskuterar. Jag beklagar att\r\nTommy Waidelichs parti, Socialdemokraterna,\r\nförvägrar unga människor att delta i denna\r\nfolkomröstning.</pre><pre>Anf.  75  TOMMY WAIDELICH (s) replik:\r\nHerr talman! Man kan alltid diskutera ett beslut\r\nsom har fattats under den förra mandatperioden. Jag\r\nvar själv inte med. Men någonstans skall man dra\r\ngränsen för vilka som får rösta. I vårt land säger vi att\r\ndet är vid myndighetsåldern, 18 år, som man får rösta.\r\nOm man nu diskuterar att sätta gränsen vid 16 år, kan\r\nman lika gärna fråga sig varför inte 14- och 15-\r\nåringarna skall få vara med och rösta i frågan.\r\nDet viktiga är att gå ut och lyssna på vad\r\nungdomarna vill i denna fråga, vad de står för. Det har\r\nmitt parti tagit fasta på. Detta är än viktigare än att\r\ndiskutera var åldersgränsen skall dras. Det viktiga är\r\natt alla ungdomar får ha en röst med när det gäller att\r\ndiskutera en av århundradets viktigaste frågor.</pre><pre>Anf.  76  KURT OVE JOHANSSON (s):\r\nHerr talman! Offentlighetsprincipen är djupt rotad\r\noch mycket väl förankrad hos det svenska folket. Den\r\noch vårt unika meddelarskydd utgör en omistlig del av\r\nden svenska demokratin.\r\nFör oss socialdemokrater är det självklart att i\r\nvarje situation slå vakt om båda dessa principer. Ett\r\nbra exempel på detta är KU:s betänkande 1993/94:21,\r\ndär vi fick gehör för innehållet i vår motion både i\r\nutskottet och i riksdagen.\r\nVi underströk i vår motion att den borgerliga\r\nregeringens proposition om grundlagsändringar inför\r\nett svenskt medlemskap var alltför undanglidande och\r\nmåste skärpas, vilket riksdagen också gjorde. Tyvärr\r\nhar detta KU-betänkande inte rönt den\r\nuppmärksamhet det förtjänar.\r\nFrågan gällde vilka beslutsbefogenheter riksdagen\r\nkan överlåta till EU utan att samtidigt ändra\r\ngrundlagen. Utskottet slog i sitt betänkande fast att det\r\ninte skall vara möjligt för riksdagen att överlåta\r\nbeslutanderätt som väsentligt rubbar viktiga principer\r\ni grundlagen utan att riksdagen också samtidigt ändrar\r\ni grundlag. Principer som nämns i betänkandet är\r\noffentlighetsprincipen, meddelarfriheten, skyddet av\r\nuppgiftslämnare och ansvarssystemet samt förbudet\r\nmot censur.\r\nEU:s förslag till direktiv om skydd för enskilda\r\nvid behandling av personuppgifter, även om det för\r\nnärvarande är osäkert om det blir något av det, kan\r\nhär få utgöra ett exempel på lagförslag som i\r\nframtiden kan dyka upp inom EU och som kan få\r\nkonsekvenser för offentlighetsprincipen. Nya\r\nsekretessregler kan naturligtvis också bli aktuella.\r\nDetta faktum kan självfallet ge upphov till många\r\nfrågor.\r\nMen den intressantaste frågan blir naturligtvis vad\r\nvi gör om det kommer regler från EU som om de\r\ngenomförs rubbar grunden för vår\r\noffentlighetsprincip. Jag skall försöka besvara den\r\nfrågan.\r\nOm ett EG-direktiv strider mot någon\r\ngrundlagsbestämmelse i vår författning kan inte\r\ndirektivet genomföras utan att grundlagen samtidigt\r\nändras. EU kan då anse att vi är skyldiga att ändra i\r\ngrundlagen. Vill vi då inte efterkomma detta krav och\r\nsaken gäller viktiga konstitutionella principer, t.ex.\r\noffentlighetsprincipen, blir vårt svar att EG-direktivet\r\ninte är giltigt i Sverige, eftersom vi inte har överlåtit\r\nnågon befogenhet till EU att besluta om detta.\r\nDetta är, som jag ser det, den linje Sverige skall\r\nhävda om den konfliktsituation uppstår som jag nu\r\ntalat om. Detta står att läsa i KU:s betänkande\r\n1993/94:21, som riksdagen har ställt sig bakom.\r\nDet bör kanske också i detta sammanhang\r\nframhållas att det är långt ifrån säkert att det behöver\r\nuppstå någon konflikt. Vi måste ju inte i vår\r\nlagstiftning gå till överdrift i anpassning till EG:s\r\ndirektiv. Vi bör kunna överföra direktiven till svensk\r\nrätt på ett sådant sätt att offentlighetsprincipen lämnas\r\nfredad. Skulle det ändå uppstå ett\r\nspänningsförhållande mellan svensk rätt och EG-\r\ndirektiven, får vi vara beredda att ta striden, om nu\r\nnågon skulle vilja ha den.\r\nEn sådan strid skulle t.ex. uppstå om\r\nkommissionen eller något medlemsland inleder ett\r\ns.k. fördragsbrottsförfarande mot Sverige. Men kom\r\ndå ihåg att EU nu utvecklas mot ökad öppenhet och\r\ninsyn. Mot den bakgrunden blir det knappast\r\nmeningsfullt att inleda en process mot Sverige därför\r\natt vi håller fast vid våra principer om öppenhet och\r\ninsyn.\r\nMin slutsats, herr talman, blir därför att vi väl kan\r\nvärna vår offentlighetsprincip om vi blir medlemmar i\r\nEU. Så långt går man i KU:s betänkande 1993/94:21.\r\nHerr talman! Jag vill till sist dessutom slå fast\r\nföljande: För det första kommer den svenska\r\noffentlighetsprincipen inte att ändras med anledning\r\nav ett svenskt medlemskap i EU. Makten över denna\r\nprincip och hur den skall tillämpas ligger i Sverige, i\r\nvåra egna händer, och inte någon annanstans.\r\nFör det andra kommer vi vid ett medlemskap att\r\nbete oss precis som i dag, dvs. visa vederbörlig\r\nrespekt i vårt internationella umgänge. Vi kommer\r\nalltså precis som i dag att följa grundlagens regler om\r\nsekretessprövningar och handlingar som rör det\r\ninternationella umgänget, och vi kommer att hantera\r\ndenna prövning på samma öppna sätt som i dag. Vi\r\nkommer naturligtvis även i fortsättningen att i\r\nenlighet med grundlagen vara förhindrade att röja\r\nuppgifter om svenska förhandlingspositioner, om\r\ndetta skulle skada Sveriges intressen.\r\nHerr talman! Jag vågar påstå att EU-länderna inte\r\nser ett nytt medlemsland med en långtgående\r\ngrundlagsfäst offentlighetsprincip som något hot, utan\r\ntvärtom välkomnar länder med den öppenhet som\r\nSverige står för. De är mycket medvetna om att\r\noffentlighetsprincipen är ett viktigt begrepp som\r\nockså måste utvecklas inom EU.</pre><pre>Anf.  77  WIDAR ANDERSSON (s):\r\nHerr talman! EU är en helt unik organisation som\r\nvi inte har sett maken till tidigare. Demokratiska\r\nländer i vår närhet har i full frihet bestämt sig för att\r\nbli medlemmar av EU, ofta efter att folket i\r\nomröstningar har fått säga sitt. De vill vara med bl.a.\r\ndärför att de vill försöka finna gemensamma lösningar\r\n- samarbete - på gemensamma problem.\r\nEtt ökande gemensamt problem i vår världsdel,\r\nherr talman, är den organiserade kriminaliteten.\r\nKriminaliteten är särskilt allvarlig eftersom den ofta\r\nriktar sig direkt mot enskilda människor i de olika\r\nländerna. Stölder, våld, rasism och narkotika förstör\r\nlivet för miljoner människor varje dag i vår världsdel.\r\nKriminaliteten är till sin natur ickedemokratisk, då\r\nden förtrycker och våldför sig på människors\r\nmöjligheter att leva hyggliga, värdiga liv i fred och\r\nfrihet.\r\nJag har i större delen av mitt vuxna liv varit\r\nverksam inom Hasselarörelsen och tillsammans med\r\nmånga kamrater arbetat för att ge unga människor\r\nsom har fastnat i missbruk och elände en chans till\r\nandra värdiga och hyggliga liv. Jag har också\r\ntillsammans med många andra kämpat för att vårt\r\nsvenska demokratiska skydd mot kriminaliteten skall\r\nvara så starkt och folkförankrat som möjligt.\r\nDelar av nej-sidan har i debatten velat påskina att\r\nett medlemskap bl.a. skulle innebära att narkotikan\r\nskulle flöda fritt in i landet och att vi skulle behöva\r\nompröva hela vår restriktiva narkotikapolitik ifall vi\r\när medlemmar. Detta är vulgärargument och närmast\r\nsnudd på skamligt.\r\nFör att göra vad som kommer att gälla vid ett\r\nsvenskt medlemskap helt klart har vi från den\r\nsocialdemokratiska riksdagsgruppen strukit under\r\nmycket av det som står i den proposition som den\r\nförra, borgerliga regeringen lämnade till riksdagen. Vi\r\nhar strukit under att vår gränskontroll bl.a. mot\r\nnarkotika och vapen skall bedrivas på samma sätt som\r\nden bedrivs i dag. Detta är ett helt svenskt beslut.\r\nOckså den restriktiva narkotikapolitiken\r\nbestämmer vi helt själva. Den består i Sverige av\r\nmånga olika delar: alltifrån förebyggande verksamhet\r\nriktad till skolor och föräldraföreningar till ganska\r\nhårda straff för grova narkotikabrottslingar.\r\nDäremellan finns en väl utbyggd vård och behandling\r\ninom den offentliga sektorn. Det finns en mycket\r\naktiv polis som stör gatuhandeln. Det finns mycket\r\nengagerat arbete från tjänstemän inom Tull och\r\nKustbevakning. Vår restriktiva narkotikapolitik är en\r\nhelhet, och den har visat sig vara ganska\r\nframgångsrik. Den restriktiva politikens företrädare\r\nfinns framför allt på ja-sidan i den kampanj som vi nu\r\nlever mitt i inför folkomröstningen.\r\nNär många på nej-sidan ställer sig upp och säger\r\natt de skulle vara något slags garanter för den\r\nrestriktiva narkotikapolitiken har de i mina ögon\r\ningen trovärdighet alls. Det finns ingen anledning att\r\nblanda in den svenska narkotikapolitiken i debatten\r\nom ett EU-medlemskap. Det är skrämselpropaganda\r\noch folkförföreri på lägsta nivå.\r\nDet behövs också internationellt samarbete. Över\r\n70 % av medborgarna i EU:s medlemsländer har i\r\nopinionsundersökningar år efter år lyft fram två frågor\r\nsom man anser att det behövs ökat internationellt\r\nsamarbete kring. Dels är det miljöfrågan, dels frågan\r\nom narkotikamissbruket.\r\nDet finns mycket internationellt europeiskt\r\nsamarbete som jag menar att vi måste delta i med full\r\nkraft. Om vi blir medlemmar skulle såvitt jag förstår\r\n22 svenskar delta i EU-parlamentets arbete. Jag\r\nförmodar och hoppas att det skulle innebära att 22\r\nröster som står upp för en restriktiv och ganska skarp\r\nnarkotikapolitik skulle kunna delta i debatten och\r\nomröstningarna i EU.\r\nVi behöver också delta i ett gemensamt arbete\r\nsom består i att försöka hindra narkotikans vägar in i\r\nEuropa. Vi vet att de främsta transportvägarna\r\nkommer från Latinamerika. De går till Centraleuropa.\r\nFlygplatserna i Sofia och Bukarest är\r\nomlastningsplatser för en stor del av den narkotika\r\nsom kommer till Västeuropa och sedan går till\r\nNordeuropa. Andra transportvägar är uppdragna från\r\nColombia direkt till St Petersburg. Vi behöver delta i\r\ndetta arbete.\r\nEU-kommissionen har lagt fram ett mycket\r\nrestriktivt programförslag där man avvisar all\r\nlegalisering av narkotika. Man avvisar indelningen i\r\ntung och lätt narkotika. Vi behöver delta i det\r\ninternationella arbetet och förstärka det.\r\nEtt ja till EU är ett ja till deltagande i ett\r\ngemensamt demokratiskt forum där vi med kraft kan\r\nvara med och kämpa för demokratin och mot\r\nkriminaliteten som hotar oss.\r\nHerr talman! De väsentligaste frågorna för folk\r\nhär hemma - vår restriktiva narkotikapolitik, vår\r\noffentliga sektor, skyddet för brottsoffer, stödet för\r\nanhöriga, Polis och Tull - avgör vi helt genom\r\nsvenska beslut.</pre><pre>Anf.  78  FANNY RIZELL (kds):\r\nHerr talman! Kraven på att legalisera narkotikan\r\nväxer i Europa. Även om inget enskilt parlament har\r\ntagit ställning för en legalisering har många politiker,\r\nläkare och experter uttalat att drogproblemet består i\r\natt drogerna är illegala. Socialdemokraterna i\r\nTyskland och de gröna i Italien har tydligt tagit\r\nställning  för en liberalisering.\r\n1990 undertecknades den s.k.\r\nFrankfurtresolutionen. 15 europeiska storstäder har nu\r\nställt sig bakom den. I Frankfurtresolutionen\r\nkonstateras att strävandena att eliminera tillgången\r\noch efterfrågan på narkotika har misslyckats trots\r\nstora satsningar. Enligt resolutionen kommer\r\nnarkotikan alltid att finnas i samhället.\r\nDet samhället kan göra är därför att ge upp\r\nkampen och i stället stödja och hjälpa missbrukare,\r\ns.k. \"harm reduction\". Fria sprutor och \"shooting\r\ngalleries\" under överinseende av medicinsk personal,\r\nutbildning av missbrukarna för att ge kunskap om rätt\r\ndroger och rätt mängd samt en legalisering av\r\ndrogerna är de åtgärder som en del intellektuella och\r\nledande politiker från många länder för fram som ett\r\nprogram för att få bukt med narkotikaproblemet.\r\nMan menar att drogberoendet är ett medicinskt\r\nfenomen. Det kan inte utplånas genom politiska\r\nåtgärder eller aktivt motverkas. Insatser kan\r\nvisserligen ha effekt, men tvångsåtgärderna har\r\nmisslyckats.\r\nDrogproblemet består enligt Frankfurtresolutionen\r\ni att innehav, konsumtion och handel är illegalt.\r\nKriminaliseringen gör drogerna dyra och de är av\r\ndålig kvalitet. Olagligheten gör även att missbrukaren\r\nhamnar i social misär.\r\nFör fem-sex år sedan skulle\r\nliberaliseringstankarna ha ansetts som helt oseriösa.\r\nNu har dock allt fler börjat undra om det inte är rätt\r\natt avkriminalisera narkotikan. Det visar kanske det\r\nfaktum att Europaparlamentet förra året endast med\r\nknapp majoritet avvisade en legalisering.\r\nI Sverige är motståndet mot en legalisering stort.\r\nDet är bl.a. här initiativet till en motorganisation till\r\nFrankfurtresolutionen togs i form av\r\nsammanslutningen Cities Against Drugs. Den svenska\r\nriksdagen har uttalat att målet för den svenska\r\nnarkotikapolitiken är att skapa ett narkotikafritt\r\nsamhälle.\r\nSverige har svårt att ensamt göra motstånd mot en\r\nlegalisering av narkotika. Narkotikaproblemet är\r\nglobalt, och ett samarbete är därför nödvändigt. Inget\r\nparlament har tagit ställning för en legalisering av\r\nnarkotika. Ett medlemskap i EU skulle ge Sverige en\r\nmöjlighet att ta initiativ och driva motaktioner mot\r\nlegaliseringstendenserna. Det skulle kännas riktigt\r\nmed tanke på att det var här som initiativet till Cities\r\nAgainst Drugs togs.\r\nEtt medlemskap i EU kräver dock att Sverige\r\ntydligare och mer distinkt redogör för sina\r\nställningstaganden i narkotikapolitiken, framför allt\r\nnär det gäller de narkotikaliberala strömningarna.\r\nEn del i arbetet med att förhindra att\r\nliberaliseringstendensen sprider sig är att inse vikten\r\nav fortsatt gränsanknuten kontroll. Artiklarna 36 och\r\n223 i Romfördraget anger att det finns\r\nsamhällsintressen som kan legitimera hinder för den\r\nfria rörligheten över de inre gränser, t.ex. hänsyn till\r\nallmän ordning, allmän säkerhet och allmän hälsa.\r\nVi har genom en nationell lagstiftning möjlighet\r\natt behålla eller införa restriktioner och\r\nkontrollmöjligheter. Gränsanknuten kontroll av\r\nnarkotika behöver därför inte vara förbjuden.\r\nDen nyligen presenterade Gränskontrollutredning,\r\nSOU 1994:131, föreslår en lång rad kompensatoriska\r\nåtgärder för att förhindra att narkotika kommer in i\r\nSverige. På lång sikt är de kompensatoriska\r\nåtgärderna för förhindrande av internationell\r\nbrottslighet det enda tänkbara. Med kompensatoriska\r\nåtgärder avses bättre samarbete mellan polis, tull och\r\nandra myndigheter både i Sverige och i andra länder.\r\nDit hör också utnyttjandet av gemensamma\r\ninformationssystem och den utveckling av\r\narbetsmetodik som sker här i Sverige, men som\r\nkanske har hunnit längre i andra länder.\r\nDet råder dock tveksamhet om de\r\nkompensatoriska åtgärderna når sin fulla effekt direkt\r\nefter ikraftträdandet. Möjlighet till bibehållande av de\r\nkontrollbefogenheter tullen har i dag ses därför som\r\nen realistisk lösning, åtminstone under en\r\növergångsperiod. En gradvis avveckling av tullens\r\nnuvarande kontrollmöjligheter till förmån för de\r\nkompensatoriska åtgärderna skulle därmed kunna bli\r\nen effektiv lösning. Ett mycket klart uttalande om att\r\nSverige inte kommer att acceptera en direkt övergång\r\ntill de kompensatoriska åtgärderna är därför\r\nnödvändigt.</pre><pre>Anf.  79  HÅKAN HOLMBERG (fp):\r\nHerr talman! Utländska journalister har ibland\r\npåtalat något som de tolkar som brist på europeiskt\r\nengagemang i Sverige. Jag tror att den tolkningen i\r\ngrunden ändå är fel.\r\nFör bara tre år sedan samlades varje måndag,\r\nvecka efter vecka, tiotusentals människor på mer än\r\n30 platser runt om i Sverige för att markera sin\r\nsolidaritet med våra baltiska grannfolks kamp för\r\nnationellt oberoende och demokrati. De människor\r\nsom samlades då visade en vilja till gemenskap över\r\ngränserna och en vilja att ta gemensamt ansvar för\r\nEuropas framtid.\r\nDe baltiska ländernas öde under 1900-talet visar\r\nvad som lätt kan hända när stormakter släpps fria.\r\nEuropatankens mål är att en gång för alla göra slut på\r\nden form av gammaldags maktpolitik där stora och\r\nmäktiga länder beter sig ungefär som de har lust till\r\nmot små grannar och ersätta detta med fredligt\r\nsamarbete i former som garanterar också de små\r\nnationernas rätt.\r\nDess värre är det just denna tanke som\r\nvärldssamfundet - inte EU så mycket som FN, som\r\nskulle kunna göra något - så skändligt just nu åter\r\nignorerar i Bosnien. Men det betyder inte att tanken är\r\nfelaktig eller mogen för avskrivning. Tvärtom är det\r\nkanske avgörande för hur det skall gå under\r\nfortsättningen av 90-talet och därefter i vår världsdel\r\natt denna grundläggande tanke åter blir en drivande\r\noch ledande kraft i det politiska arbetet i alla\r\neuropeiska länder.\r\nVad vi gör i Sverige i EU-frågan kan betyda hela\r\nskillnaden mellan framgång och misslyckande för\r\nvåra baltiska grannar. De är beroende av att deras\r\nnärmaste grannländer, de länder de har närmast\r\nkulturella och politiska band med, deltar i det\r\neuropeiska samarbetet. Ett nej i Sverige till EU vore\r\nett svek mot balterna.\r\nNär Spanien, Portugal och Grekland under 70-talet\r\nbefriade sig från högerdiktaturer såg man EU-\r\nmedlemskapet som en livförsäkring för den nya\r\ndemokratin. Likadant är det i dag. Av de gamla\r\nkommunistländerna har redan Ungern och Polen sökt\r\nmedlemskap. För många länder är Europarådet första\r\nstationen på den här vägen. Det är mycket glädjande\r\natt situationen tycks ha lösts just där under hösten vad\r\ngäller Lettlands medlemskap.\r\nFör balterna handlar det europeiska samarbetet i\r\nstort om miljö, kultur och ekonomi, men också om\r\ngrundläggande frågor som gäller politisk hemvist och\r\nsäkerhet och därmed ytterst om att också integrera\r\nRyssland i ett större mönster av europeiskt samarbete.\r\nBalterna är med all rätt kritiska mot de drag av\r\nprotektionism som finns i EU:s handelspolitik. Men\r\ndet är ändå en anmärkningsvärd framgång att Sveriges\r\nfrihandelsavtal med de baltiska länderna nu har lett\r\ntill att också EU kommer att sluta motsvarande avtal\r\noch ställer Europaavtal som syftar till fullt\r\nmedlemskap också för de baltiska länderna i\r\nframtiden i utsikt.\r\nOm det skall lyckas för de baltiska länderna att\r\nfullt ut återvända till Europa behöver de vänner i\r\nunionen. Det finns, det kan jag vittna om från egna\r\ndystra erfarenheter, alltjämt europeiska politiker som\r\nenvisas med att inte förstå vad som har hänt de\r\nsenaste åren. De betraktar Baltikum som ett slags\r\nryskt intresseområde. Sveriges och Nordens röster\r\nbehövs i Europasamarbetet som en nödvändig motvikt\r\nmot den typen av personer som ännu inte har lärt sig\r\nläxan.\r\nJohan Lönnroth talade i början av denna debatt om\r\nsin tids kommunistiska generation. Han tyckte att det\r\nmesta som han och andra hade stått för på den tiden\r\nvar bra med svärmeriet för kommunistiska diktaturer i\r\nöst som beklagligt undantag. Det lät nästan som om\r\nallt detta låg oändligt långt tillbaka i tiden.\r\nJohan Lönnroth har nog ändå rätt i att synen på\r\nEU i mycket betingas av en mer övergripande\r\nvärldsbild. För den liberala generation som jag tillhör,\r\noch för både yngre och äldre liberaler, har en\r\ntrovärdig internationell solidaritet alltid förutsatt\r\nkonsekvens och stöd för kämpande demokrater var de\r\nän har verkat. På vår karta har Gdansk och Riga varit\r\nlika viktiga som Madrid och Barcelona. Havanna lika\r\nviktigt som Buenos Aires. Manila och Söul lika\r\nviktiga som Peking och Pyongyang.\r\nJag har intrycket att en del, inte allt men en del, av\r\nmotståndet mot EU här och var på nej-sidan betingas\r\nav en kvarvarande ovilja mot de europeiska\r\ndemokratier som man tidigare sett som sina\r\nideologiska motståndare. För mig och andra på ja-\r\nsidan är perspektivet helt naturligt ett annat. Vi\r\nupplever i dag den tredje stora demokratiseringsvågen\r\ni Europa under 1900-talet.\r\nDen första vågen kom efter första världskrigets\r\nslut med de reaktionära kejsardömenas sammanbrott\r\noch upprättandet av nya demokratier. Detta\r\nmisslyckades och snart hade vi fascism och nazism.\r\nDen första vågen kom efter första världskrigets\r\nslut med de reaktionära kejsardömenas sammanbrott\r\noch upprättandet av nya demokratier. De\r\nmisslyckades. Snart hade vi fascism och nazism.\r\nDen andra vågen kom efter andra världskrigets\r\nslut. Också den gången slutade det med tragedi, och\r\nmed sovjetisk ockupation av halva vår kontinent.\r\nEuropatanken är den stora skillnaden mellan\r\nvärlden i dag och världen under mellankrigstiden.\r\nEuropatanken är vårt instrument, och den europeiska\r\nunionen dess uttryck, för att denna gång trygga\r\ndemokratins landvinningar.\r\nHerr talman!  Det vore en nationell vanära om\r\nSverige skulle dra sig undan denna historiska uppgift.</pre><pre>Anf.  80  TONE TINGSGÅRD (s):\r\nHerr talman! Innan jag blev invald i Sveriges\r\nriksdag och fick ta säte i kammaren tillbringade jag\r\nmin yrkesverksamma tid på slaviska institutionen vid\r\nUppsala universitet. Det är en institution där man\r\nundervisar i många av de språk som talas i Östeuropa.\r\nDet har betytt många kontakter med Östeuropa och en\r\ndel kunskap om de länderna. Det är därför som jag\r\nvill göra en liten variation på Håkan Holmbergs tema\r\noch ta upp några frågor av politisk-moralisk natur\r\nsom rör Sveriges förhållande till EU och Östeuropa.\r\nFör det första: Att vi i dag över huvud taget\r\ndiskuterar ett eventuellt medlemskap beror dels på\r\nutvecklingen inom EG/EU mot en större öppenhet när\r\ndet gäller antalet medlemsländer och nya\r\npolitikområden, dels på att Sveriges regering, just på\r\ngrund av denna öppenhet, kunnat och velat pröva\r\nvillkoren för ett medlemskap och lämnat in en\r\nmedlemsansökan. Det har först lett till ett EES-avtal,\r\nsom få ifrågasätter värdet av, och sedan till ett\r\nmedlemskapsavtal som till EES-avtalets fördelar\r\nlägger det ansvar - dvs. rättigheter och skyldigheter -\r\nsom ett medlemskap innebär.\r\nMedlemskapet betyder att vi får alla EES-avtalets\r\nfördelar och får vara med och påverka utvecklingen\r\nmot att vi betalar medlemsavgiften och finner oss i\r\nden ordning som råder vid inträdet.\r\nOm vi säger nej, vad ger vi då för signaler till de\r\nländer som står i nästa ansökarled? Förmodligen\r\nföljande: Vi tycker inte att EU:s nya öppenhet är\r\nnågot att slå vakt om. Vi i Sverige samarbetar med\r\nandra bara på våra villkor, och vi tror inte på ett litet\r\nlands förmåga att påverka. Det är något att tänka på\r\nnär vi skall tala med Polen, Ungern, Tjeckien,\r\nEstland, Lettland och Litauen.\r\nFör det andra: EU ställer krav på\r\nmedlemsländerna. De skall vara demokratiska och ha\r\nen fungerande fri ekonomi. Att hålla på de kraven är\r\nkanske det viktigaste stödet vi kan ge demokrati- och\r\nreformförkämparna i Östeuropa. Borde inte ett land\r\nsom vårt vara berett att offra något för att kunna ge\r\ndet stödet?\r\nFör det tredje: Vi och många med oss anser att EU\r\nborde utökas till att omfatta fler länder. Skälet är inte\r\nminst att många länder vill bli medlemmar. Vi vill\r\nstödja dem i den strävan. Är det någon som tror att vi\r\nger det stödet bättre om vi stannar utanför? Eller tror\r\nkanske någon rent av att ett ensamt Sverige kan\r\nuppfattas som ett bättre alternativ?\r\nFör det fjärde: På väg till medlemskap behöver de\r\nösteuropeiska länderna ta steg i form av handelsavtal\r\noch biståndsavtal. Det är viktigt att de avtalen leder åt\r\nrätt håll. Då behövs de nordiska länderna i EU för\r\nbalansens skull. Om vi vill att öppenheten inom EU i\r\ndag skall växa i morgon måste vi vara med och ta\r\nansvar för den utvecklingen.\r\nFru talman!  Om vi tror på politikens möjligheter\r\natt ersätta det snäva egenintresset av egna fördelar\r\nmed allas intresse av att leva i en värld av gemenskap\r\noch samarbete har vi nu en unik chans genom att säga\r\nja till medlemskap. Vi har en moralisk skyldighet\r\ngentemot Östeuropa. Inte minst Vänsterpartiet har\r\nhistoriskt samlat på sig en del skuld att betala.</pre><pre>Anf.  81  Förste vice talman ANDERS\r\nBJÖRCK (m):\r\nFru talman!  Det enda vi vet om framtiden är att vi\r\ningenting vet. Det är just nu populärt att inteckna\r\nframtiden, inte minst på säkerhets- och\r\nförsvarspolitikens område.\r\nDet är just nu populärt att tala om att vi lever i en\r\nstabil avspänning som kan förväntas räcka under\r\ndecennier framåt. Utgående från detta är det många\r\nsom drar slutsatsen att vi kan göra t.o.m. dramatiska\r\nförändringar i den svenska försvars- och\r\nsäkerhetspolitiken.\r\nFru talman!  Jag vill varna för detta. Vi har gjort\r\ndet många gånger förut. År 1925 var inte den enda\r\ngången. Sverige nedrustade på ett sätt som vi bara\r\nnågra år senare fick ångra när nazism och fascism\r\nhotade oss och även de facto ockuperade våra\r\ngrannländer.\r\nHade någon år 1925 i den tidens riksdag sagt att\r\ndet mest allvarliga hotet mot Sverige bara 15 år\r\nsenare skulle vara en tysk invasion från Norge hade\r\nnog vederbörande i bästa fall skrattats ut, och i sämsta\r\nfall förts till något lämpligt mentalsjukhus. Tyskland\r\nvar då den stora förloraren i första världskriget,\r\navrustat och isolerat, och Norge ett fredligt grannland.\r\nMen femton år senare var det precis detta som hände.\r\nDe vapensystem som vi nu köper skall verka långt\r\nin på 2000-talet. Det sista flygplanet i delserie II av\r\nGripen som vi beställde år 1992, plan 140, skall\r\nlevereras år 2001, och det skall vara i tjänst\r\nåtminstone till år 2025.\r\nOm det är någon i denna kammare som kan ställa\r\nsig upp och tala om hur Sveriges säkerhetspolitiska\r\nläge kommer att se ut år 2025 må väl vederbörande\r\ngöra det, men kan icke bli särskilt mycket tagen på\r\nallvar.\r\nSå är det med system efter system, och även med\r\nde människor vi utbildar. Det är det ansvar som vi tar\r\nnu som är avgörande för hur vi skall kunna klara oss i\r\nen situation som kan vara dramatiskt annorlunda om\r\n5,10 eller 15 år.\r\nValrörelsen kom bland många andra ting att\r\nhandla om besparingar inom försvaret. Det intressanta\r\nmed den debatten är att diskussionen i huvudsak\r\nfördes utifrån det statsfinansiella läge som vi för\r\nnärvarande har, och det är naturligtvis\r\nbekymmersamt.\r\nDet är litet grand att resonera som att man inte\r\nskall försäkra sitt hus eftersom man just nu har litet\r\ndålig ekonomi och därför inte råd att betala\r\nförsäkringspremien. Om man är ansvarskännande\r\nunderlåter man inte att betala sin försäkringspremie\r\nbara därför att det inte har brunnit i huset under de\r\nsenaste åren.\r\nJag vill alltså bestämt varna för att man nu\r\nintecknar framtiden. Vi har tidigare fått ångra det\r\ngång på gång.\r\nJag tycker att det är viktigt att 1992 års\r\nförsvarsbeslut fullföljs. Ett nytt försvarsbeslut -\r\noavsett om det fattas 1997, som det skall göras enligt\r\nplanerna, eller 1996, som har aviserats av den nye\r\nförsvarsministern - måste naturligtvis beredas\r\nordentligt.\r\nVi kräver från Moderata samlingspartiets sida att\r\nberedningen av ett så viktigt försvarsbeslut sker i\r\nvederbörlig ordning, dvs. genom tillsättandet av en\r\nparlamentarisk försvarskommitté.\r\nDet kan inte accepteras att ett så stort och viktigt\r\nförsvarsbeslut bereds bara genom kontakter mellan\r\nolika partier var för sig.\r\nFru talman! Jag hoppas alltså att den nye\r\nförsvarsministern kallar till en ny försvarskommitté.\r\nVi var i den föregående regeringen beredda att göra\r\ndetta och aviserade att det skulle ske under hösten\r\nefter valet. Det är viktigt att det här beredningsarbetet\r\nkommer i gång snabbt.</pre><pre>Anf.  82  HANS STENBERG (s):\r\nFru talman! Jag vill ta upp den betydelse som\r\nutfallet av folkomröstningen kommer att få för\r\nskogsindustrin och för mitt hemlän Västernorrland,\r\ndär skogsindustrin spelar en livsavgörande roll.\r\nVästernorrland är ett utpräglat industrilän. Bl.a.\r\nfinns stora delar av den för vårt land så viktiga\r\nskogsindustrin koncentrerad till länet. Där finns också\r\nen rad exporterande verkstadsföretag och dessutom ett\r\nav Europas största aluminiumsmältverk. Gemensamt\r\nför de här industrierna är att de har en mycket liten\r\nhemmamarknad och är helt beroende av att kunna\r\nexportera sina produkter till Västeuropa för att kunna\r\nleva vidare. En annan sak som är gemensam för de\r\nhär företagen är att de alla har multinationella\r\nkoncerner som dominerande ägare.\r\nDet här sammantaget gör att utfallet i\r\nfolkomröstningen kommer att slå igenom tydligare\r\noch snabbare i Västernorrland än i de flesta andra\r\ndelarna av Sverige.\r\nDen tekniska utvecklingen inom pappers- och\r\nmassaindustrin går i ett rasande tempo. För dem som\r\nskall kunna hänga med i konkurrensen krävs det\r\nständigt nya investeringar, som dessutom är mycket\r\nkostnadskrävande. Om företagen skall våga göra de\r\nstora investeringar som är nödvändiga krävs det\r\nsjälvfallet både en god lönsamhet och en trygghet för\r\nframtiden.\r\nOm Sverige nu skulle välja att isolera sig mot vår\r\nomvärld och säga nej till EU finns det en uppenbar\r\nrisk för att den långsiktiga konkurrenssituationen för\r\nden svenska skogsindustrin kommer att försämras\r\nallvarligt.\r\nEftersom världen ständigt förändras vet vi att EU\r\noch dess regelverk också kommer att förändras i\r\nframtiden. Områden där det är särskilt lätt att förutse\r\nen ganska snabb utveckling inom EU är miljö- och\r\nkommunikationsområdena.\r\nDe förändringarna kommer att innebära både hot\r\noch möjligheter för Sverige. Därför är det  nödvändigt\r\nför oss att kunna vara med och påverka de\r\nförändringar som kommer att ske inom EU:s ram. Om\r\nvi inte kan vara med och påverka finns det en\r\nuppenbar risk för att de multinationella koncerner som\r\näger våra pappers- och massafabriker kommer att\r\nvälja att lägga sina investeringar i andra länder.\r\nOm vi nu säger nej till EU och förlitar oss på\r\nEES-avtalet kommer vi långsiktigt att få stora\r\nsvårigheter. Med våra viktigaste konkurrentländer\r\nsom medlemmar i EU är det ganska lätt att förutse att\r\nde återkommande förhandlingarna om att anpassa\r\nEES-avtalet till de förändringar som ständigt sker\r\ninom EU kommer att bli betydligt svårare att klara av\r\ni framtiden än de varit hittills. Förhandlingarna\r\nkommer naturligtvis inte att underlättas av att EFTA-\r\nsidan försvagats kraftigt, genom Österrikes och\r\nFinlands övergång till EU-sidan.\r\nDet kommer ständigt att finnas en osäkerhet om\r\nhur vi skall kunna klara förhandlingarna om\r\nexempelvis timmerbilarnas längd och kraven på\r\ninblandning av returpapper vid all\r\npapperstillverkning. De krav på de här områdena som\r\nofta förs fram av olika grupperingar inom EU kan\r\nmycket väl försvaras av miljöskäl, men det är inte helt\r\nsjälvklart att de lösningar som är bäst och\r\nmiljövänligast i Europas mest befolkningstäta\r\nområden är de bästa för miljön i det glesbefolkade\r\nSverige.\r\nDet säger sig självt att vi lättare kan förklara vårt\r\nbehov av särskilda lösningar om vi är inne i\r\ngemenskapen än om vi som en utomstående, mycket\r\nliten part skall förhandla med den stora organisation\r\nsom EU är. Det är dessutom en organisation där vissa\r\nmedlemsländer helt naturligt kommer att sträva efter\r\natt i första hand skydda sin egen skogsindustri och\r\ndärför kan komma att ta lätt på de argument som\r\nSverige för fram.\r\nOm exportindustrin i Västernorrland, med de\r\nextremt långa transportavstånden, skall kunna hävda\r\nsig i konkurrensen in på 2000-talet krävs det\r\nsjälvfallet mycket goda kommunikationer. Därför är\r\ndet också på det området nödvändigt att vi får vara\r\nmed och inifrån påverka uppbyggnaden av Europas\r\nframtida transportnät, så att vi får ett transportsystem\r\nsom passar vår industri.\r\nFru talman! Avslutningsvis vill jag bara säga att\r\nryggraden i Sveriges ekonomi är skogsindustrin.\r\nSverige står och faller med den. För att ge de bästa\r\nförutsättningarna för en fortsatt bra utveckling av den\r\nsvenska skogsindustrin är medlemskap i Europeiska\r\nunionen nödvändigt. Bl.a. därför bör Sverige bli\r\nmedlem i EU.</pre><pre>Anf.  83  RONNY OLANDER (s):\r\nFru talman! Ett av de viktigaste beslut Sverige\r\nsom nation står inför är folkomröstningen den 13\r\nnovember i år. I den allmänna debatten har EU-frågan\r\nblivit alltför litet belyst utifrån fackligt perspektiv.\r\nUtan att göra mig till tolk eller talesman för någon\r\nfacklig organisation tycker jag ändå att det känns\r\nytterst angeläget att framföra följande.\r\nJag refererar till det jag uppfattat som de fackliga\r\nkraven, sett utifrån ett LO-perspektiv samt\r\nbyggfackens Europagrupp, vilka är ställda i samband\r\nmed inlämnandet av ansökan om medlemskap i\r\nEuropeiska unionen.\r\nPå medlemskapsförhandlingarna ställdes krav om\r\ndemokrati och inflytande, om den ekonomiska och\r\nmonetära unionen, om regionalpolitiken, om\r\narbetsmiljön samt om den svenska arbetsrättsliga\r\ntraditionen.\r\nNär nu förhandlingsresultatet analyserats kan man\r\nkonstatera att dessa fackliga krav är uppfyllda.\r\nSlutsatsen av analysen är, att utifrån löntagarsynpunkt\r\när ett medlemskap att föredra framför EES-\r\nalternativet.\r\nJag är mycket medveten om att den enskilde\r\nmedborgaren kan väga in andra faktorer i sitt\r\npersonliga ställningstagande - det är ju därför vi\r\ngenomför folkomröstningen, vars utslag vi\r\nriksdagsledamöter senare i kammaren skall rätta oss\r\nefter.\r\nEU är långtifrån svaret på alla fackliga strävanden\r\npå samhällsutvecklingens olika områden. Det är\r\nsjälvfallet så, att vid ett svenskt medlemskap i EU\r\nkommer tyngdpunkten i det fackliga arbetet att finnas\r\nkvar i Sverige som hittills i dag.\r\nDet framställs ibland som om alternativet till\r\nmedlemskap är den traditionella svenska\r\nfolkhemsmodellen av gammalt märke. Så är det\r\ngivetvis inte.\r\nInternationaliseringen av kapitalmarknaden är i\r\ndag så långt gången att politikerna har blivit\r\nkringskurna i en rad frågor. Vi behöver bara påminna\r\nom marknadsreaktionerna på de senaste årens\r\nkrispaket och regeringsbeslut - eller för den delen\r\n\"icke-beslut\" - under den borgerliga mandatperioden\r\nför att inse vidden av dessa förändrade\r\nförutsättningar.\r\nDet innebär inte att vi skall ge upp inför\r\nmarknaden - tvärtom. Från min utgångspunkt är\r\nmedlemskapet en grund för en offensiv europeisk\r\npolitik. Bara genom europeiskt agerande kan vi skapa\r\npolitiska motvikter till den rörlighet som marknaden\r\nredan själv skaffat sig.\r\nGenom att återvinna politisk makt från marknaden\r\ntill den demokratiska arenan kommer vårt\r\nsjälvbestämmande att öka och samtidigt vårt\r\nmedbestämmande i Europa.\r\nSjälvfallet innebär EU-medlemskapet både plus\r\noch minus. Verkligheten är nu en gång inte svartvit,\r\nmen det finns flera viktiga skäl för ett medlemskap.\r\nFör det första: De krav som ställdes på\r\nförhandlingsresultatet är uppfyllda.\r\nFör det andra - och det gäller investeringar och\r\ntillväxt: All tidigare erfarenhet och alla\r\nundersökningar talar för att beslutet i\r\nmedlemskapsfrågan kommer att påverka\r\ninvesteringsklimatet i Sverige. Ett nej skulle kunna få\r\nallvarliga konsekvenser för flödet till och från landet,\r\nsom i sin tur får effekter på offentliga finanser och\r\nräntor, vilket påverkar investeringarna negativt. Det är\r\nviktigt att komma ihåg att en minimal skillnad i\r\ntillväxt kan ge mycket stora budgetkonsekvenser.\r\nFör det tredje - och det gäller demokrati och\r\ninflytande: EES-avtalet ger tillgång till den inre\r\nmarknaden och de s.k. fyra friheterna. Men EES-\r\navtalet är inte statiskt. Ju färre EFTA-länder som\r\ningår, desto sämre kan villkoren förväntas bli.\r\nDessutom innebär EES i sig en bindning. Vi\r\ntvingas i praktiken anpassa oss till EU-beslut utan att\r\nfå vara med i beslutsprocessen. Varför skall vi då\r\navstå från ett politiskt deltagande?\r\nSverige skulle tillsammans med övriga nordiska\r\nländer kunna bilda ett tungt beslutsblock inom EU.\r\nDet finns i dag ett europeiskt intresse för svenska\r\ntraditionella lösningar på aktuella samhällsproblem\r\nsom t.ex.  sysselsättningen och den sociala tryggheten.\r\nDet är väsentligt att hålla i minnet att alternativet\r\ntill ett svenskt medlemskap inte är trygghet och idyll\r\neller frånvaron av nedskärningar och besparingar.\r\nAlternativet kan dess värre bli motsatsen. För att\r\nkompensera marknadens reaktioner på ett nej\r\nframtvingas kanske en brutal nedskärningspolitik.\r\nPressen på den offentliga sektorn kan förväntas bli\r\nstörre, inte mindre. Med sämre förutsättningar ökar\r\nockså pressen på löner och kollektivavtal. Detta får\r\nnog räknas som realiteter och inte skrämskott, som en\r\ndel nej-sägare vill låta påskina.\r\nDärför, fru talman, kommer jag att rösta för ett\r\nsvenskt medlemskap i EU den 13 november - för\r\njobben, freden, tryggheten, välfärden och miljön, och\r\nför att positivt få vara med och forma framtiden i\r\nEuropa med de positiva och de goda krafterna. Tack\r\nför ordet.</pre><pre>Anf.  84  LENNART DALÉUS  (c):\r\nFru talman! En av de viktigaste frågorna i vår\r\nsamhällsutveckling gäller hur vi skall hantera de stora\r\nmiljöproblemen. Den fråga man ställer sig är vilka\r\nmöjligheter som Sverige och svenskarna har att\r\npåverka miljöpolitiken på svensk, europeisk och\r\nglobal nivå. Man frågar sig om den bästa lösningen är\r\natt Sverige blir ett mönsterland på egen hand, eller om\r\ndet inte är bättre att söka starka internationella\r\nsamarbetsformer för att komma någon vart med\r\nmiljöfrågorna. Man frågar sig om inte EU är ett\r\nalternativ som skapar möjligheter att komma till rätta\r\nmed just de stora miljöfrågorna.\r\nMan kan då konstatera, fru talman, att EU:s\r\nmiljöarbete har haft ett väldigt högt tempo de senaste\r\nåren. Ministerrådet har beslutat om skärpta avgaskrav\r\npå bilar, vi har fått klassificering och märkning av\r\nkemikalier, vi har fått kommunal avloppsrening,\r\nnaturskydd, kvävetillförsel till jordbrukskmark,\r\ngenteknik, miljömärkning, miljörevision - allt detta är\r\nfrågor som har dykt upp och tagits på allvar i EU:s\r\nmiljöarbete. Och mer är på väg.\r\nMan kan säga att EU-reglerna omfattar en allt\r\nstörre del av miljöpolitiken, och det viktiga är att detta\r\nnu sker med medlemsländernas goda minne, eftersom\r\ndet är regeringarna i ministerrådet som beslutar om\r\nvilka EU-regler som skall finnas - inte\r\nkommissionen.\r\nSamtidigt måste det sägas att allt inte är EU:s\r\nansvar. Miljöarbetet i EU styrs väldigt mycket av\r\nnärhetsprincipen, som innebär att EU inför regler bara\r\nom det inte räcker med de nationella åtgärderna.\r\nNär man har sagt detta måste man också\r\nkonstatera att det finns en rad områden där EU:s\r\nmiljöpolitik måste skärpas.\r\nFör det första gäller det försurningen. Den är\r\nmycket speciell, inte minst för svenska förhållanden.\r\nDe gemensamma kraven måste skärpas. Utsläppen av\r\nförsurande ämnen måste minska drastiskt, till en nivå\r\nsom är anpassad till vad naturen tål. Uppenbarligen\r\nmåste direktivet om stora förbränningsanläggningar\r\nanpassas till den här målsättningen.\r\nFör det andra måste kretsloppstänkandet få ett\r\ngenomslag i hela Europa. EU:s arbete måste präglas\r\nmer av det här synsättet. Producentansvaret måste\r\nutvidgas till att gälla allt fler produkter.\r\nFör det tredje gäller det miljöskatter.\r\nAnvändningen av ekonomiska styrmedel på\r\nmiljöområdet blir verkningsfull bara om åtgärderna\r\ngenomförs på internationell nivå. EU måste bli\r\npådrivande för att åstadkomma ett brett genomförande\r\nav sådana styrmedel.\r\nFör det fjärde gäller det kemikaliearbetet. Arbetet\r\npå att förhindra användning och spridning av farliga\r\nkemikalier måste få en tydligare internationell\r\ninriktning. Här måste Sverige också vara fortsatt\r\npådrivande.\r\nFör det femte gäller det miljö och handel.\r\nMiljöhänsynen måste in allt tydligare i\r\nhandelspolitiken.\r\nMan kan ytterligare nämna transporter och miljö.\r\nNär den inre marknaden genomförs kan man lätt se att\r\ntransportvolymen ökar. Åtgärder måste alltså vidtas.\r\nDen sista punkt man bör nämna är att EU och\r\nSverige självklart måste verka för att EU-stödet till\r\nmiljöinsatser i Baltikum, Central-  och Östeuropa\r\nförstärks.\r\nNär jag nu har sagt det här vill jag återvända till\r\nfrågan om det är i EU som det svenska arbetet skall\r\nbedrivas. Jag menar att det är lättare att driva en\r\nmiljöpolitik med höga ambitioner inom EU än att\r\ngöra det utanför. Det är uppenbart att det som kan\r\ntyckas attraktivt som ett nationellt självbestämmande\r\neller - om man så vill - nationell handlingsfrihet är ett\r\nmynt med två sidor. Har vi rätten att göra vad vi vill\r\nså har andra rätten att låta bli att göra det vi vill att de\r\nskall göra. Man kan sammanfatta detta så, att\r\nnationell handlingsfrihet knappast är lösningen på de\r\nstora gränsöverskridande miljöproblemen.\r\nFru talman! Det är uppenbart att vi alltmer måste\r\nföra in just miljöfrågorna i diskussionen kring EU och\r\nvisa att de är en stark drivkraft för många människor\r\natt vilja ha ett svenskt medlemskap. Det är i själva\r\nverket viktigt att föra fram miljöargumenten minst\r\nlika starkt som de ekonomiska och andra argument\r\nsom framförts just i EU-debatten.\r\nDet är därför, fru talman, som man blir litet\r\nundrande över den nuvarande regeringens plötsliga\r\nagerande när det gäller EU-frågan och miljön. När\r\nman läser den motion som socialdemokraterna\r\nnyligen lade fram för att komma till rätta med den\r\ngamla regeringens miljöambitioner och EU-\r\nambitioner känner man sig litet osäker på vad det är\r\nsocialdemokraterna egentligen vill - i grunden säger\r\nman bara att man är skeptisk. Det är ett nytt ord i den\r\npolitiska vokabulären. Innebörden av begreppet\r\nskeptisk klargörs inte riktigt när man säger sig vara\r\nskeptisk till den borgerliga regeringens EU-politik.\r\nMan talar bara i dunkla ordalag om vad det är man\r\nvill ändra på.\r\nVad jag framför allt undrar över - det vill jag\r\ngärna skicka med till miljöministern efter\r\ndiskussionen här i dag: Tror man från regeringens\r\nsida att det är klokt att t.ex. dra tillbaka en miljöbalk\r\nsom skulle kunna utgöra en god grund för ett svenskt\r\nagerande på miljöområdet? Tror man från regeringens\r\nsida att det är klokt att avstå från att införa en stark\r\nmiljöombudsman? Tror man att det är ett bra sätt att\r\näntra miljödebatten i Europa, ett bra sätt att gå in med\r\nen svensk miljöprofil i det europeiska arbetet?\r\nI sammanfattning tror jag att miljöfrågorna talar\r\nför medlemskapet, men jag tycker inte att det\r\nsocialdemokratiska agerandet de senaste dagarna har\r\ngjort den saken lättare.</pre><pre>Anf.  85  EVA ERIKSSON (fp):\r\nFru talman! Det pågår i Sverige i dag ett intensivt\r\noch engagerat miljöarbete i de flesta kommuner.\r\nEnskilda individer deltar aktivt som miljöarbetare i\r\nvardagen. Det är en folkrörelse som växer sig allt\r\nstarkare. Barn och ungdomar går i spetsen. För oss\r\nliberaler är det en stor glädje att enskilda individers\r\ndelaktighet ökar i en så viktig fråga som miljöfrågan.\r\nI Europa ser man samma tendenser -\r\nmiljöopinionen växer sig allt starkare. Det skapas nya\r\narenor mellan kommuner i Europa och kommuner i\r\nSverige. Nätverken sluts till en gemenskap.\r\nMedvetenheten om att vi tillsammans skall lösa\r\nmiljöfrågorna blir större och större.\r\nDet finns emellertid frågor som är internationella\r\noch som behöver en annan arena än den lokala eller\r\nnationella.\r\nSom miljöengagerad liberal kvinna tycker jag att\r\ndet är oerhört glädjande att miljöfrågorna kommit i\r\nEU-debattens centrum. Den starka miljöopinionen\r\nmedförde flera viktiga saker för\r\nförhandlingsresultatet.\r\nFör det första bidrog den till att Sverige redan från\r\nbörjan hade oerhört ambitiösa utgångspunkter i\r\nförhandlingarna. På så sätt kunde vi prestera ett\r\nresultat som jag tycker vi har anledning att vara\r\nmycket nöjda med.\r\nVår utgångspunkt var att inte behöva sänka våra\r\nmiljökrav. Resultatet blev att EU för första gången i\r\nhistorien lovat att höja sina krav till ett ansökarlands,\r\nefter en fyraårig övergångsperiod. Sverige tvingas i\r\nsin tur att höja kraven på flera produkter där EU i dag\r\när tuffare. Miljökonsekvensbeskrivningar måste bli\r\nvanligare, gentekniken skall regleras och farligt avfall\r\nskall hanteras striktare.\r\nFör det andra ledde den starka miljöopinionen till\r\natt det är höga förväntningar på de partier och de\r\npolitiker som säger ja till EU. Om det går bra den 13\r\nnovember måste vi utnyttja alla de möjligheter till\r\nsamverkan och inflytande som medlemskapet ger i\r\nmiljöns tjänst. Vi folkpartister är beredda att ta vara\r\npå den möjligheten. Men hur är det med Miljöpartiet\r\noch Vänsterpartiet? Hur kommer ni att göra efter ett\r\nja i valet till EU? Kommer ni att bli de miljökämpar\r\nsom ni utger er för att vara i dag? Hur kommer ni att\r\nagera i vårt parlament där ni är valda?\r\nDet främsta miljöargumentet för EU är just\r\ndelaktigheten och inflytandet över besluten på den\r\neuropeiska nivån. För att vara trovärdiga måste de\r\ngröna frågorna slå igenom på alla nivåer. Det handlar\r\nom hur vi tillsammans skall lösa gemensamma\r\nproblem, inte bara i EU utan i våra kommuner, i\r\nSverige och i hela världen. Det finns ingen\r\nmotsatsställning mellan att bedriva lokala, globala och\r\nregionala frågor. Ibland ger nej-sidan uttryck för den\r\nsynen.\r\nIbland säger nej-sidan att Sverige är ett alldeles\r\nför litet land för att någon skulle lyssna på oss. Man\r\nsäger också att landet är för litet för att kunna\r\npåverka.\r\nPå samma gång hävdar man på fullt allvar att\r\nSverige skall stå utanför för att på så vis vara ett\r\nsjälvständigt föregångsland som alla skall snegla på.\r\nSjälvmotsägelsen är fulländad!\r\nTittar man på EU:s miljöarbete kan man bara\r\nkonstatera en enda sak, nämligen att två av de minsta\r\nländerna varit de \"största\" miljöländerna. Jag tänker\r\npå Danmark och Holland. Återigen så handlar inte\r\npolitik om att vara störst och starkast, utan det handlar\r\nom kunskap, initiativkraft, uppföljning och envishet.\r\nDet var Danmark som med sina tre röster i\r\nministerrådet fick igenom miljöfarlighetsmärkningen\r\nav kemikalier 1992. Det var Holland med fem röster i\r\nministerrådet som var arkitekten bakom det nya femte\r\nmiljöhandlingsprogrammet. Det var en holländare\r\nsom skrev förslaget med Hollands nationella\r\nmiljöplan som förebild. Här kan man verkligen tala\r\nom ett föregångsland. Låt nu Sverige bli\r\nföregångsland och vara med i gemenskapen.\r\nVarför skulle miljön bli bättre och varför skulle vi\r\nha större möjligheter att ta itu med miljöhoten om\r\nSverige stannar utanför? Faktum är att tillståndet för\r\nmiljön i Sverige sedan länge avgörs av beslut som\r\nfattas i andra länder långt ifrån oss utan att vi själva\r\nkan påverka besluten.\r\nVerkligheten talar för sig själv. Vi kan inte, hur\r\ngärna vi än skulle vilja, lösa ens våra egna\r\nmiljöproblem på egen hand. Slutsatsen är enkel och\r\nsjälvklar: Gemensamma problem löser vi bäst\r\ntillsammans.\r\nJag knyter stora förväntningar till miljöministern -\r\natt hon skall kunna påverka sin finansminister att\r\nfullfölja de diskussioner som förts och de initiativ som\r\ntagits av Europas finansministrar vad det gäller\r\nmiljöavgifter och skatteväxling. Den ekonomiska\r\npolitiken är ett viktigt styrmedel i miljöns tjänst. Jag\r\när i likhet med Lennart Daléus oroad över att\r\nSocialdemokraterna i sin motion börjat tveka i\r\nmiljöfrågorna. Det vore intressant att få höra vad\r\nmiljöministern har att säga om detta.\r\nFru talman! Avslutningsvis vill jag understryka att\r\nEU inte utgör något hot för miljön. EU är en\r\nmöjlighet som vi måste ta vara på.</pre><pre>Anf.  86  JAN JENNEHAG (v):\r\nFru talman! Eva Eriksson frågade efter\r\nVänsterpartiets alternativ på miljöområdet. Jag skall\r\nhelt kort svara på det.\r\nSverige skall bedriva en betydligt radikalare\r\nmiljöpolitik än i dag. Sverige skall ta ett direkt ansvar\r\nför vårt närområde runt Östersjön och även för andra\r\ndelar av Östeuropa när det gäller att åtgärda allvarliga\r\nmiljöproblem där.\r\nSverige skall lägga om till ett miljövänligt\r\njordbruk, där användningen av konstgödsel och\r\nkemikalier minimeras, och till en\r\nlivsmedelsproduktion som inte bygger på ett så\r\nkraftigt transportberoende som kan bli följden av ett\r\nEU-medlemskap.\r\nSverige skall utöka sitt deltagande i det\r\ninternationella samarbetet i olika globala och\r\neuropeiska organ på miljöområdet.\r\nSverige skall inrikta sin bistånds- och\r\nhandelspolitik på att sätta miljömålen främst.\r\nEn självständig politik på dessa områden, liksom\r\nett självständigt agerande i en rad internationella\r\norganisationer, försvåras eller omöjliggörs genom ett\r\nEU-medlemskap, där alla förväntas tala med en röst.\r\nFru talman! Europeiska unionen är till för sina\r\nmedlemmar, precis som vilken annan sammanslutning\r\nsom helst. Organisationen skall gynna\r\nmedlemsländernas intressen i konstellationen\r\nNordamerika, Europa och Asien, där vi kan förvänta\r\noss att en stor del av industriproduktionen och den\r\nekonomiska aktiviteten kommer att finnas under\r\növerskådlig tid.\r\nEuropeiska unionen är inget instrument för att\r\nutjämna skillnader mellan rika och fattiga länder. Den\r\nmotsättningen har alltid lett till väpnade konflikter.\r\nDen behöver inte nödvändigtvis göra det, men om vi\r\nunderlåter att på allvar ta itu med de ökade\r\nskillnaderna, så ökar risken för väpnade konflikter.\r\nDet är helt klart att miljöhänsynen är\r\nunderordnade målen om fri rörlighet och ekonomisk\r\ntillväxt. En stor del av besluten i miljöfrågor tas under\r\nartiklar som handlar om varors fria rörlighet. Den inre\r\nmarknadens tillväxtmodell med en gigantisk\r\nstrukturrationalisering, centralisering av produktionen\r\noch drastiskt ökade transportbehov leder i sig till ökad\r\nmiljöförstöring.\r\nEU:s jordbrukspolitik leder utvecklingen åt fel\r\nhåll. Subventionerna ökar. Byråkrati och\r\noöverskådliga regelverk återkommer, och\r\nutvecklingen av ett mer ekologiskt inriktat jordbruk\r\nförsvåras delvis. Specialisering av produktionen blir\r\nnödvändig, och det leder till ökade transporter och till\r\nen distributionsapparat som tar en allt större del av\r\nprodukternas värde.\r\nTidigare under dagens debatt har det nämnts\r\nexempel på att transporter kan få rent horribla följder.\r\nMan distribuerar varor vars värden är relativt låga i\r\nförhållande till värdena i konsumtionsledet. En\r\nmycket stor del av kostnaderna betingas av\r\nenergipriser, långa transportvägar och förpackningar.\r\nNödvändigheten av en mer lokalt inriktad\r\nlivsmedelsproduktion är uppenbar, om vi menar allvar\r\nmed talet om att det skall vara en ekologiskt inriktad\r\noch uthållig produktion.\r\nDet är inte rimligt att Europa skall ha som mål att\r\nkraftigt öka konsumtionen och råvaruförbrukningen.\r\nDet stämmer inte överens med ett nödvändigt globalt\r\nperspektiv. En ökning av den ekonomiska aktiviteten\r\när ett av Europiska unionens mål.\r\nDetta för tankarna vidare till en annan, som jag\r\ntycker, försummad del av debatten. Det gäller synen\r\npå kärnkraften. Ett Europa med ett ständigt ökat\r\nenergibehov kommer rimligtvis att ha svårigheter att\r\navveckla kärnkraften. Det kommer att få\r\nspridningseffekter även på Sveriges möjligheter att\r\nåstadkomma en annan energiproduktion. Jag ser med\r\nstor oro på den tidsutdräkt som det svenska praktiska\r\nhandlandet när det gäller kärnkraftsavvecklingen har\r\nfört med sig.\r\nTyvärr tror jag att tidsperspektivet kommer att\r\nförskjutas ytterligare om Sverige blir medlem i\r\nEuropeiska unionen.</pre><pre>Anf.  87  LENNART DALÉUS (c) replik:\r\nFru talman! Jan Jennehag talar om vad EU står för\r\neller snarare vad EU stod för vid Romfördragets\r\ntillkomst. Jan Jennehag måste acceptera att detta är en\r\norganisation som har förändrats. Den har andra\r\nmålsättningar och en annan inriktning än den hade\r\nunder 50-talet.\r\nJan Jennehag tillhör själv en organisation som\r\nhyllade helt andra gudar och ideal på 50-talet och som\r\nhar förändrats och liksom EU bytt namn. Jag\r\nrespekterar den förändringen och tycker att Jan\r\nJennehag också skall respektera att EU, som det heter\r\ni dag, har förändrats och har en annan målsättning och\r\ninriktning.\r\nDet är sant, fru talman, att Sverige deltar i\r\ninternationella samarbeten på olika sätt. Man gör det i\r\nFN, i nordiska sammanhang och även i en mängd\r\nsammanhang på miljöområdet.\r\nJag frågar mig och Jan Jennehag om han kan\r\nnämna någon annan internationell organisation av\r\nEU:s karaktär som förmår vara tydlig och sträng mot\r\nsina medlemmar på ett sådant sätt att de kan tvingas\r\natt föra en riktig miljöpolitik. EU har den möjligheten.\r\nDär finns krafter för att kunna påverka de enskilda\r\nmedlemsländerna.\r\nFru talman! Kärnkraften är ett kärt och berättigat\r\nämne i miljödebatten. Jan Jennehag glömmer eller vill\r\ninte tala om en del sakförhållanden i EU när det gäller\r\nkärnkraften. Det är t.ex. bara hälften av EU:s länder i\r\ndag som har kärnkraft. EU-landet Italien har haft en\r\nfolkomröstning om kärnkraften, och till skillnad från\r\nSverige har man stängt av sina tre reaktorer - en stor\r\noch två ganska små. Tyskland driver frågan om\r\nansvarstagandet när det gäller kärnkraften.\r\nFru talman! Litet förenklat kan man säga att hoten\r\nmot den svenska kärnkraftens avveckling ligger\r\nbetydligt närmare än Bryssel.</pre><pre>Anf.  88  JAN JENNEHAG (v) replik:\r\nFru talman! Det är alldeles riktigt att EU:s\r\ninriktning förändras. Den förändras kontinuerligt, och\r\nvi kan hoppas på kommande förändringar. Men det\r\nsom vi skall ta ställning till i dag är naturligtvis det\r\navtal som är framförhandlat.\r\nMycket av det som jag nämnde i mitt anförande\r\när problematiskt. Jag påstår inte, Lennart Daléus, att\r\ndetta är enkelt och att det är så svartvitt som det ofta\r\nframställs i debatten.\r\nMen när jag väger fördelar och nackdelar med\r\nmedlemskapet kommer jag fram till att det är\r\nändamålsenligt för Sverige att säga nej. Detta nej är\r\nnaturligtvis onyanserat, men när vi röstar om sådana\r\nhär saker handlar det om ett ja eller nej. Det går inte\r\natt instämma i eller ta avstånd ifrån detta t.ex. till 40\r\neller 60 %. Detta är en vattendelare. Jag hamnar på\r\nden sida som säger nej till ett svenskt medlemskap.\r\nDet är förvisso riktigt att Italien har tagit ett steg.\r\nKan vi vänta motsvarande steg i Frankrike? Det kan\r\nvi förmodligen inte. Jag menar att EU:s energipolitik\r\ntill stor del - jag tänker på EU sammantaget -\r\nkommer att handla om kärnkraft.</pre><pre>Anf.  89  LENNART DALÉUS (c) replik:\r\nFru talman! Apropå det som Jan Jennhag sade sist\r\nmåste jag ställa en fråga. Jag tillhörde dem som år\r\nefter år på 80-talet gick i de s.k.\r\nBarsebäcksmarscherna tillsammans med danska\r\nvänner och ville att Barsebäck skulle stängas. Det är\r\nsamma krav som danska politiker i EU-landet\r\nDanmark framställer mot icke EU-landet Sverige.\r\nVerkar det, Jan Jennehag, som om det är EU-landet\r\nDanmark som är pådrivande i kärnkraftsfrågan och\r\nvill behålla kärnkraften? Det gör det verkligen inte.\r\nSedan, fru talman, gör Jan Jennehag det litet lätt\r\nför sig när han säger att han har vägt för-  och\r\nnackdelar med att vara medlem i EU och har kommit\r\nfram till att nackdelarna överväger.  Jan Jennehag bör\r\nrimligen ha en vision om vad som händer om Sverige\r\nstår utanför EU. Den bör han också redovisa och föra\r\nen öppen debatt om. Hur bearbetar Sverige de\r\nsvavelföroreningar som i dag når Sverige från andra\r\nhåll i Europa? Hur blir Sverige en aktiv och\r\npådrivande del i det regionala internationella arbetet\r\nnär det gäller att hantera Östersjöns miljöfrågor? Hur\r\nblir Sverige en pådrivande part i arbetet med att\r\nmotverka miljöeffekterna av transporterna i Europa?\r\nHur blir Sverige tillsammans med andra länder ännu\r\nstarkare i det globala miljöarbetet?\r\nHela den visionen saknas, fru talman. Det blir bara\r\nett resonemang om att man intuitivt har kommit fram\r\ntill att EU är något fult på miljöområdet. Det är en\r\ndålig grund för ett ställningstagande.</pre><pre>Anf.  90  JAN JENNEHAG (v) replik:\r\nFru talman! Är det en dålig grund för ett\r\nställningstagande eller inte? Frågan är av den\r\nkaraktären att man måste återföra den till grunderna\r\nför EU:s hela funktion.\r\nJag sade i mitt anförande att EU:s huvudsyfte är\r\natt gynna utvecklingen för sina medlemmar; det kan\r\nvi utgå ifrån. Det är icke ett ändamålsenligt\r\ninstrument för de mål som Lennart Daléus och jag i\r\noch för sig är överens om. Våra uppfattningar skiljer\r\nsig åt i detta avseende.\r\nLennart Daléus kan säga att jag gör det enkelt för\r\nmig när jag kommer fram till en annan ståndpunkt än\r\nLennart Daléus, och motsvarande skulle jag\r\nnaturligtvis kunna säga om honom.\r\nMöjligheterna för Sverige att driva en politik kan i\r\nvissa stycken vara sämre utanför EU. Jag är fullt\r\nmedveten om detta, men sammantaget menar jag att\r\nvärlden trots allt icke består av en majoritet av EU-\r\nländer. Huvuddelen av världens befolkning står\r\nutanför EU. Rimligtvis kan inte en katastrof vänta oss\r\npå alla områden.\r\nÅterigen vill jag säga att jag tillstår att det finns\r\nområden där EU är ett effektivt medel, men det räcker\r\ninte.</pre><pre>Anf.  91  EVA ERIKSSON (fp) replik:\r\nFru talman! Jag vill påminna Jan Jennehag om en\r\nviktigt sak i diskussionen. EU är en samling av\r\ndemokratiska länder. När Jan Jennehag säger nej\r\nsäger han nej till möjligheten att lösa viktiga\r\nmiljöproblem som vi har.\r\nJan Jennehag säger nej till att vi skall ändra det\r\nfaktum att en tredjedel av Östersjöns botten är död.\r\nUtsläppen kommer från hela Europa.\r\nEn femtedel av den svenska skogen och en tiondel\r\nav våra sjöar är försurade. Utsläppen kommer från\r\nandra länder än Sverige. Var sjunde svensk sjö är\r\növergödd. Kväve- och amoniumutsläppen behöver\r\nminskas både i Sverige och i Europa.\r\nJag tycker att Sverige, som ett föregångsland, skall\r\nvara med och fatta beslut. Vi skall inte bara stå och\r\nknacka på dörren och be EU fatta de beslut vi vill att\r\nde skall fatta. Vi skall sitta med där besluten fattas,\r\noch Sverige skall vara det föregångsland och vi vara\r\nde miljökämpar som vi är satta till att vara.\r\nHur kommer ni, om det blir ett ja, att agera i det\r\nparlament där ni är satta av svenska folket att vara\r\nmed och styra? Jag tror, och det är min bedömning,\r\natt ni är valda för att agera som miljökämpar. Svara\r\npå hur ni skall agera om det blir ett ja.</pre><pre>Anf.  92  JAN JENNEHAG (v) replik:\r\nFru talman! Självfallet kommer vi att arbeta i\r\nparlamentet även om Sverige är medlem i den\r\neuropeiska unionen. Dess värre tror jag att våra\r\nmöjligheter att tvinga fram bättre miljöbestämmelser i\r\nEU är små. Den svenska riksdagen har ingen\r\nförslagsrätt. Det har kommissionen. Miljöbeslut i\r\nministerrådet skall fattas antingen med kvalificerad\r\nmajoritet eller i många fall i enhällighet. Det gör att\r\nrisken är uppenbar att de mest miljökonservativa\r\nländerna bestämmer takten. De kan hindra beslut som\r\nde anser vara för radikala.\r\nJag anser att jag i mitt huvudanförande beskrev\r\nhur vi skall försöka arbeta med miljöfrågor, alldeles\r\noberoende av om Sverige är medlem i EU eller inte.\r\nSjälvfallet kommer vi att acceptera ett ja, om svenska\r\nfolket säger så. Vi kommer att i parlamentet göra det\r\nbästa möjliga av situationen i kraft av det inflytande\r\nvi kan råka ha. Vi är ett litet parti, men vi kommer att\r\nvara ett radikalt miljöparti -- även i ett Sverige som är\r\nmedlem i Europeiska unionen, om det blir så.</pre><pre>Anf.  93  EVA ERIKSSON (fp) replik:\r\nFru talman! Det är då märkligt att man inte skulle\r\nha inflytande och beslutsrätt i EU. Inte kan man säga\r\natt vi är för små för att vara med och påverka och att\r\nvi inte är tillräckligt kraftfulla.\r\nDet lilla Danmark och det lilla Holland är\r\nföregångsländer. De är de länderna som sätter upp\r\nagendan i EU i dag i fråga om miljöarbetet. Jag tycker\r\nfaktiskt att det finns alla skäl i världen för att rösta ja\r\ntill EU. Sverige kommer att ha en viktig position i\r\narbetet för att forma en bra miljöpolitik för hela\r\nvärlden.</pre><pre>Anf.  94  JAN JENNEHAG (v) replik:\r\nFru talman! Eva Eriksson och jag skiljer oss åt i\r\nbedömningen. Jag menar att Europeiska unionen inte\r\när ett ändamålsenligt instrument för att lösa\r\nmiljöproblemen.\r\nJag tror att föreställningen om att det finns\r\nobjektivitet i ställningstagandet bygger på en illusion.\r\nFrågan gäller hur vi ser på grundläggande frågor. I\r\nvilket syfte finns EU? Vilka mål finns? Vilka\r\nmöjligheter finns att agera för ett minskat avstånd\r\nmellan rika och fattiga länder? Vilka möjligheter\r\nfinns det att i dag få en folkligt förankrad politik när\r\nfolk vet att det är byråkratin som till stor del fattar\r\nbesluten? Många anser att det är en fördel att folket\r\ninte har alltför stort inflytande. Tyvärr har också\r\nsådana inslag funnits i debatten.\r\nVi kan komma fram till att frågan snart är\r\nbesvarad. Om några veckor vet vi under vilka\r\nförutsättningar vi har att arbeta. Jag är övertygad om\r\natt jag och Eva Eriksson, även om vi har olika åsikter\r\ni denna fråga, i vart fall är inriktade på att göra det\r\nbästa möjliga i den situation som då uppstår.</pre><pre>Anf.  95  GUDRUN LINDVALL (mp):\r\nFru talman! Jag står för första gången i denna\r\ntalarstol, och det känns trevligt.\r\nJag skall tala om EU och miljön. Vi kan se att\r\nMiljöförbundet, Jordens vänner, Framtiden i  våra\r\nhänder, Fältbiologerna, Naturskyddsföreningen och\r\nMiljöpartiet säger nej till EU. Många ungdomar säger\r\ni dag nej, liksom många som är engagerade i\r\nfackföreningsrörelsen.\r\nSverige har inte längre det goda miljöanseendet\r\nsom landet hade tidigare. World Watch Institute slog\r\nfast 1992 att Sverige inte längre är föregångsland på\r\nmiljöområdet. Av Naturskyddsföreningens rapport,\r\nsom kom innan valet, framgår det att föreningen ser\r\nmed stor besvikelse tillbaka på de tre senaste åren.\r\nFöreningen anser att ett medvetet drivande av en\r\npolitik som tar flera kliv tillbaka är ansvarslöst och\r\noacceptabelt. Det är hårda ord.\r\nCarlo Ripa di Meana, EG:s miljökommissionär\r\n1992, sade att EG:s miljöpolitik är en högskola i\r\nhyckleri. Beror dessa hårda ord från\r\nNaturskyddsföreningen på att vi börjat EU-anpassa\r\nvår miljöpolitik? För mig ser det ut så.\r\nEtt exempel är när den förra regeringen tog bort\r\nprisregleringsavgifterna på handelsgödsel och\r\nbekämpningsmedel. Priset sjönk med 20 %.\r\nAnvändningen av handelsgödsel ökade med 16 %.\r\nDet kan bara leda till en sämre miljö.\r\nEU är enligt min mening inte ett miljöprojekt.\r\nSnarare tvärtom.\r\nDet kan finnas många skäl till varför man säger ja\r\ntill EU. Man för min del skulle det inte vara för\r\nmiljön. Jag tycker att det är hyckleri att låtsas att EU\r\när ett miljöprojekt. EU säger självt att mycket av den\r\ngemensamma politiken leder till ökade utsläpp i luft\r\noch vatten, trafiken ökar, mängden miljöfarligt avfall\r\nökar och landskapsskövlingen ökar.\r\nVi vet att trafiken utgör ett stort problem. EU\r\nbedömer att omfattningen av trafiken kommer att öka\r\nmed 25-30 % fram till år 2010. Lastbilstrafiken\r\nberäknas öka med 40 %.\r\nSverige har uttalat målet att koldioxidutsläppen\r\nskall ha samma omfattning år 2000 som 1990. Det\r\nmålet kan inte uppnås, i alla fall inte om Sverige går\r\nmed i EU. Enligt bedömare inom EU kommer\r\nkoldioxidmängden fram till år 2000 att öka med 25-\r\n40 %. Det är en klar ökning och ett klart steg tillbaka.\r\nEU tillämpar miljöregler som gör att det är svårt\r\natt hantera miljöfrågor inom unionen. Det krävs t.ex.\r\nkonsensusbeslut för att fatta beslut om miljöavgifter.\r\nDet är därför England kan stoppa införandet av\r\navgifter på koldioxid. Det går att besluta med en\r\nkvalificerad majoritet, men då måste samtliga länder\r\ngå med på det. Varför göra det om man har en\r\nbestämd uppfattning i frågan?\r\nDet som skiljer synen på miljön i Sverige och i\r\nEU är synen på kemikalier. Jag hoppas att vi i\r\nmiljöpolitiken kan ta fasta på att diskutera kemikalier.\r\nDe stora miljöproblemen utgörs inte bara av\r\nsvaveldioxid, kväveoxider och koldioxider. Det är\r\nkemikalierna.\r\nVi kan göra en jämförelse med Baltikum. I\r\nBaltikum är 6-7 % av barnen allergiska. I Sverige är\r\nsiffran hos sjuåringar snart uppe i 50 %. Generellt\r\nsägs 30 % av alla svenskar vara allergiska. Vi vet att\r\ndet beror på miljön. Men vad är då den stora\r\nskillnaden mellan Baltikum och Sverige? Jo, det är\r\nmängden kemikalier. De miljöproblemen är inte\r\nglobala, de är nationella. Annars skulle skillnaden inte\r\nvara så stor mellan Baltikum, som ligger så nära, och\r\nSverige.\r\nDet finns mer än 10 000 olika kemikalier som våra\r\nsmå växande celler hos framför allt barnen inte tål.\r\nDen växande cellen reagerar med allergi och\r\növerkänslighet. Är det verkligen en frihet att gå med i\r\nen union där kemikalieflödet tenderar att hela tiden\r\nöka?\r\nKarl-Henrik Robèrt uttrycker detta bra. Han pratar\r\nom att de miljöproblem som kommer att finnas i\r\nframtiden inte syns. Han kallar dem för molekylsopor.\r\nVi måste börja titta på molekylsoporna. Jag menar att\r\nSverige måste vara ett föregångsland när det gäller att\r\nallergisanera. Det kan Sverige bara vara utanför EU. I\r\nEU skall varor transporteras fritt. Har innehållet\r\ngodkänts i ett land skall det få finnas i ett annat land.\r\nVi har fått azofärgämnen. Vi har fått cyklamat och\r\nsackarin, som är sötningsmedel och som finns i\r\nsvenska matvaror i och med EES-avtalet.\r\nDet faktum att föreningen Unga Allergiker\r\nsjälvfallet är emot EU är kanske inte förvånande. Man\r\nkommer inte ens att kunna äta maten med någon\r\nstörre säkerhet i framtiden. I ett sammansatt livsmedel\r\nmåste en ingrediens uppgå till minst 25 % för att det\r\nskall behöva deklareras vad som finns i den. Det\r\nkommer att finnas många sammansatta livsmedel på\r\nhyllorna i affärerna, och en allergiker kan inte veta\r\nom livsmedlen innehåller nötter, ägg eller mjölk; det\r\när allergener som det är livsviktigt att veta om man\r\nfår i sig eller inte.\r\nOm vi menar allvar med miljöpolitiken i\r\nframtiden och med att vi vill gå tillbaka när det gäller\r\nkemikaliehanteringen och kemikaliesamhället måste\r\nSverige stå utanför den europeiska unionen. Sverige\r\nmåste vara ett land som börjar sanera i\r\nkemikaliefloden, som ser till att det som inte behövs\r\nförbjuds och som allergisanerar daghem och skolor.\r\nMen har vi råd med det om vi samtidigt belastar\r\nbudgeten med en medlemsavgift på 50 miljarder\r\nkronor?\r\nDet är ingen slump att miljöförbundet Jordens\r\nVänner, Framtiden i Våra Händer, Fältbiologerna,\r\nNaturskyddsföreningen och Miljöpartiet de gröna av\r\nmiljöskäl säger nej till EU. Vi måste gå före i Sverige\r\noch skapa ett samhälle i ekologisk balans, ett samhälle\r\nsom ibland kallas kretsloppssamhället. Sverige måste\r\nvara ett land som visar att det går att gå före, och det\r\ngör Sverige bättre utanför den europeiska unionen.</pre><pre>Anf.  96  LENNART DALÉUS (c) replik:\r\nFru talman! Jag vill bara korrigera något av det\r\nsom Gudrun Lindvall tog upp. Naturskyddsföreningen\r\nhar inte sagt nej till EU. Det man gjort är en\r\nbedömning av miljöeffekterna av att gå med i EU.\r\nMen man har inte tagit ställning till ett svenskt\r\nmedlemskap.\r\nGudrun Lindvall påstår att man på World Watch\r\nInstitute säger att Sverige har halkat efter på\r\nmiljöområdet. Det är en modern skröna; det är en rått-\r\ntanden-i-pizzan-historia, som går runt och runt. Det\r\nsom hände var att en gäst från World Watch Institute\r\nför något år sedan - om minnet inte sviker mig - sade\r\natt man i Sverige tydligen minskat satsningarna på\r\nalternativa energikällor i Sverige. Detta uttalande har\r\nförvanskats till påståenden som att Sverige, enligt\r\nWord Watch Institute, har halkat efter på\r\nmiljöområdet.\r\nSjälvfallet kan man räkna upp organisationer och\r\npersoner som tagit ställning. Låt mig påminna att den\r\ngamle miljökämpen Rolf Hedberg, välkänd genom\r\nmånga böcker, tydligt tagit ställning för ett\r\nmedlemskap. En inte alldeles obekant person på\r\nmiljöområdet, Stefan Edman, tidigare vice ordförande\r\ni Naturskyddsföreningen, och Anders Wijkman har\r\ntagit ställning för ett medlemskap i EU. Det går att\r\nnämna många av de mer bekanta miljöprofilerna som\r\ntagit ställning för ett medlemskap.\r\nFru talman!  Jag tyckte mig höra att Gudrun\r\nLindvall sade att enligt en EU-rapport ökar utsläppen\r\nav bl.a. svaveldioxid och luftföroreningar. Men detta\r\när inte sant. I den aktuella EU-rapporten sägs det att\r\njämfört med ett icke-genomförande av den inre\r\nmarknaden innebär ett genomförande en högre mängd\r\nutsläpp. I båda fallen minskar utsläppen av i det här\r\nfallet svaveldioxid, men de minskar i något mindre\r\nutsträckning vid ett genomförande av den inre\r\nmarknaden.\r\nJag skall inte tränga längre in i debatten i övrigt.\r\nMen jag vill bara säga att det vore skönt om\r\nåtminstone skrönorna hålls borta från EU-kritiken.</pre><pre>Anf.  97  GUDRUN LINDVALL (mp)\r\nreplik:\r\nFru talman!  Med den trafikökning som man kan\r\nse inom EU, är det förvånande att man kan tro att\r\nutsläppen skulle minska. Om man använder mer\r\nbensin och olja, är det alldeles självklart att\r\nkväveoxiderna tenderar att öka högt över det som\r\nnaturen tål. Lennart Daléus brukar ju själv använda\r\nuttrycket \"vad naturen tål\" som ett bra mått på vad vi\r\nskall klara.\r\nNaturligtvis ökar både koldioxidutsläppen, vilket\r\nframgår av många rapporter, och kväveoxidutsläppen.\r\nLennart Daléus har väl än så länge inte uppfunnit den\r\nbilmotor som inte släpper ut NOx. Dessutom är kraven\r\nvad gäller svavelhalt betydligt lägre för många\r\neldningsoljor och för bensin inom EU.\r\nBeträffande uttalandet från Word Watch Institute\r\nminns Lennart Daléus fel. Word Watch Institute har\r\nsagt att Sverige icke längre är ett föregångsland på\r\nmiljöområdet.\r\nDet finns många tecken som tyder på att den\r\nutveckling som EU går till mötes kommer att göra att\r\nde miljöproblem som ni kallar globala, nämligen när\r\ndet gäller NOx, svaveldioxid och koldioxid, tenderar\r\natt öka. Något annat kan inte vara möjligt med den\r\ntrafikökning som man förespråkar.</pre><pre>Anf.  98  INGA-BRITT JOHANSSON (s):\r\nFru talman!  Det finns många skäl till att vi skall\r\nsäga ja till ett medlemskap i EU. Jag instämmer till\r\nfullo med det som tidigare i denna debatt framförts av\r\nde socialdemokratiska debattörerna från ja-sidan.\r\nFreden, välfärden, kampen mot arbetslösheten och\r\nför en bättre miljö är de stora viktiga frågorna där vi\r\nvill vara med och utforma framtiden tillsammans med\r\nde övriga nuvarande och tillkommande länderna inom\r\nunionen.\r\nJag har under mina 12 år i riksdagen framför allt\r\nägnat mig åt miljö- och konsumentfrågor. I stora\r\nstycken hänger dessa frågor samman. Det gäller\r\njordbrukspolitiken som bestämmer livsmedelskvalitet\r\noch pris, kemikalieanvändningen och\r\nkretsloppssamhället över huvud taget. Konsumenterna\r\nberörs alltid på ett eller annat sätt.\r\nJag tänker inte ägna mig så mycket åt\r\nmiljöpolitiken, eftersom miljöminister Anna Lindh\r\nkommer upp i talarstolen närmast efter mig. Jag\r\nkommer i stället framför allt att ägna mig åt\r\nkonsumentfrågorna.\r\nTill Lennart Daléus vill jag säga att jag tror att han\r\ni själ och hjärta är glad över att regeringen har dragit\r\ntillbaka miljöbalken. Det finns ju nu en möjlighet att\r\nfå tillbaka ett förslag som innehåller det som bl.a.\r\nLennart Daléus och jag var överens om i\r\nMiljöskyddskommittèn. Men vi kommer att få många\r\nanledningar att diskutera detta. Det hör inte\r\nnödvändigtvis samman med EU-debatten.\r\nVi vill använda ett medlemskap i EU till att\r\nförändra livsmedelspolitiken på en rad viktiga\r\npunkter. Dock vill jag understryka att de frågor som\r\nvi socialdemokrater har tagit upp bl.a. i vår motion är\r\nhelt i linje med de förändringar som många andra\r\nländer inom unionen i dag vill genomföra.\r\nEn fri handel med livsmedel förutsätter en effektiv\r\nlivsmedelskontroll och en större samsyn i veterinära\r\noch fytosanitära frågor. Konsumenterna har ett\r\nintresse av att varorna märks tydligt och att de\r\nskadliga ingredienserna utesluts. EU-ländernas\r\nallergiker har precis samma önskemål som de svenska\r\nallergikerna har. Det är ingen skillnad. Detta arbete\r\nkan påskyndas, och det är en av de frågor som vi\r\nsocialdemokrater vill prioritera.\r\nLennart Daléus nämnde uttrycket råttan i pizzan.\r\nNär det gäller varumärkningen finns det också litet av\r\nråttan i pizzan. Det har att göra med tolkningen av\r\nmärkningsföreskrifterna. Jag besökte kommissionen\r\nför ett par veckor sedan, och då besökte jag just dem\r\nsom är ansvariga för varumärkningen. Det är helt\r\nklart att de allergiframkallande ämnena skall märkas.\r\nOch det skall de göras tydligt. Däremot är det varje\r\nenskilt lands sak att avgöra om de icke-förpackade\r\nvarorna skall märkas. Som ett - möjligen något fånigt\r\n- exempel nämndes att man i något land börjat med\r\nmärkning vid korvkioskerna. Man hade bilder på korv\r\noch bröd. Därunder fanns en innehållsförteckning,\r\nmed uppgift om i fall det förelåg några hälsorisker.\r\nMånga andra för konsumenterna viktiga frågor\r\ndiskuteras just nu inom EU. Det gäller exempelvis\r\nbestrålade livsmedel. Och för att få ett förbud mot\r\nbestrålning behövs våra röster. Även frågor om\r\nkemiska tillsatser, regler vid distansförsäljning,\r\nmarknadsföring, barnomsorgsprodukter, prismärkning\r\noch mycket mer diskuteras. Jag vill inte passivt vara\r\ntvungen att finna mig i de beslut som fattas. Jag vill\r\natt Sverige, med den kunskap och insikt som finns i\r\nSverige, skall vara med och påverka, och jag vet att\r\ndet går att påverka. Det har vi sett inte minst inom\r\nstandardiseringsverksamheten, där Sverige redan får\r\nmedverka fullt ut.\r\nPolitiker - inte minst från  vänster- och\r\nmiljöpartier inom EU - konsumentrepresentanter från\r\nandra länder, exempelvis från Tyskland, Danmark och\r\nHolland samt från BEUC, som är Europas största\r\nkonsumentorganisation, anser att det skulle bli\r\nbetydligt lättare och att det skulle gå betydligt\r\nsnabbare att nå de goda mål som finns beskrivna inom\r\nEU, men som inte är genomförda, med en nordisk\r\nmedverkan. De vill alltså att Sverige skall medverka i\r\nen gemenskap i stället för att stå utanför, detta\r\nföredöme som Miljöpartiet de gröna och Vänstern så\r\nofta talar om.\r\nDen ende som jag har hört vara emot den fortsatta\r\nutvecklingen är Bonde, en dansk EU-parlamentariker\r\nsom motståndarsidan i Sverige har tagit hit för att\r\nprata litet grand. Han tillhör en liten udda grupp inom\r\nEU-parlamentet som kallas för Regnbågarna. Det\r\nsäger kanske sitt. Han är den ende som tycker att vi\r\nbör stå utanför.\r\nEtt medlemskap i EU ger Sverige möjlighet att\r\npåverka. Med EES-avtalet kommer varorna ända hit.\r\nVi kan inte förhindra vare sig miljöförstöring eller\r\ndåliga varor att passera våra gränser.\r\nAllt som händer i EU är inte bra, lika litet som jag\r\ntycker att allt som händer i Sverige är bra. Men jag\r\ntror på politiken, och jag tror att vi tillsammans kan\r\ndriva utvecklingen åt rätt håll.</pre><pre>Anf.  99  GUDRUN LINDVALL (mp)\r\nreplik:\r\nFru talman!  Inga-Britt Johansson talar om\r\nallergiker. Det är ett ämne som ligger mig varmt om\r\nhjärtat av personliga skäl.\r\nDet finns ingen lista på vad som är allergener. Om\r\ndet vore så enkelt, skulle vi lätt veta vad som måste\r\ndeklareras. Det mesta av det som många allergiker är\r\nallergiska emot är vanliga livsmedel. Och det som står\r\ni EU-propositionen är att i sammansatta livsmedel,\r\nsom pyttipanna, behöver ingenting av det som finns i\r\nt.ex. falukorven deklareras om falukorv inte ingår till\r\n25 % och därutöver. Den kan alltså innehålla både ägg\r\noch mjölk. Det behöver inte deklareras.\r\nMånga av de ämnen som allergiker och\r\növerkänsliga personer reagerar på, t.ex. rött färgämne\r\ni godis, formalin i barnkläder, klassas nästan aldrig\r\nsom allergener. Men människor är allergiska mot det.\r\nDen dagen vi har en klar lista på allergener och de\r\nredovisas öppet i alla livsmedel tror jag att många\r\nallergiker skulle vara lyckliga. En sådan behöver vi få\r\ni Sverige också. Men den finns definitivt inte i EU.\r\nDe är ännu längre därifrån än vi är.</pre><pre>Anf.  100  INGA-BRITT JOHANSSON (s)\r\nreplik:\r\nFru talman!  Det är riktigt att vi kanske har\r\nkommit längre i en del av de här frågorna. Då är det\r\nviktigt att vi är med och kan påverka hur den här\r\nlistan kommer att se ut i framtiden. Det är ett\r\nkontinuerligt arbete som pågår.\r\nFaktum är, oavsett vad Gudrun Lindvall säger, att\r\nde kända allergiframkallande ämnen som ingår i en\r\nmatvara skall deklareras.</pre><pre>Anf.  101  GUDRUN LINDVALL (mp)\r\nreplik:\r\nFru talman!  Nej, det stämmer inte. Det finns\r\ningenting i EU-propositionen som tyder på att det\r\nkommer att bli så. Snarare talar man precis tvärtom.\r\nJag anser att innan EU är där vi anser att man som\r\nminiminivå skall vara, skall vi stå utanför. Vi kan\r\nnaturligtvis påverka och skall påverka internationellt\r\npå många sätt för att människor som är allergiska\r\nskall få en dräglig tillvaro. Men vi måste ha klart för\r\noss att för allergiker beror det oftast på den nationella\r\nmiljöpolitiken om man är sjuk eller inte. Det handlar\r\nom det vi gör här, om de kemikalier vi sprider här,\r\nsom man är allergisk mot. De här problemen är inte\r\nav global karaktär. Det är t.ex. det som förklarar\r\nskillnaden mellan så näraliggande länder som Sverige\r\noch Estland.</pre><pre>Anf.  102  INGA-BRITT JOHANSSON (s)\r\nreplik:\r\nFru talman!  Jag skulle gärna vilja veta hur\r\nMiljöpartiet har tänkt sig att vi skall kunna vara helt\r\nsäkra på att det i allting som förs in i Sverige inte\r\nfinns någonting som vi inte kan läsa utanpå burken.\r\nJag antar att Miljöpartiet inte vill stänga gränserna\r\nhelt och hållet. Vi importerar faktiskt en hel del\r\nmatvaror även från andra länder. Vi kan som exempel\r\nta den senaste diskussionen, om blylödda burkar från\r\nSydostasien. Dem har jag inte hört att Miljöpartiet vill\r\nstoppa.\r\nJag är fortfarande av den uppfattningen att om vi\r\nskall nå det mål som vi vill, nämligen att allting skall\r\nvara så rent och ha så hög kvalitet som möjligt, måste\r\nvi delta i arbetet, inte stå utanför och förvänta oss att\r\nnågon annan skall göra det åt oss.</pre><pre>Anf.  103  Miljöminister  ANNA LINDH (s):\r\nFru talman!  Klaus Mann skrev i sin självbiografi\r\nVändpunkten: Det finns ett dubbelt postulat, som\r\nEuropa måste uppfylla, om det inte skall gå under.\r\nDet europeiska enhetsmedvetandet måste bevaras och\r\nfördjupas. Europa är ett odelbart helt.\r\nMen samtidigt måste mångfalden i europeisk stil\r\noch i europeiska traditioner hållas levande. Europa,\r\ndet svåra men härliga ackord, i vilket dissonanserna\r\nflyter samman, utan att någonsin gå upp helt i varann.\r\nEU handlar om att hitta balanspunkten mellan\r\nenheten och den nationella särarten. Ett område där\r\nEuropa måste klara enhetstanken för att inte gå under\r\när miljöpolitiken.\r\nVi ser ofta miljöproblemen torna upp sig. Men vi\r\nmåste också se möjligheterna. EU är en sådan\r\nmöjlighet.\r\nMer än hälften av de föroreningar som försurar\r\nvåra sjöar kommer från EU-länderna. Övergödningen\r\nav haven beror till stor del på trafiken och jordbruket i\r\nVästeuropa. Vi säljer och köper varor över gränserna,\r\nfrämst till och från EU-länderna. Sverige står bara för\r\nett par procent av produktionen och konsumtionen i\r\nVästeuropa. Det innebär att vad vi än gör nationellt\r\nförmår inte vi lösa några allvarliga miljöproblem ens i\r\nSverige utan internationellt samarbete.\r\nEU-kritikerna kan med rätta hävda att EU är en\r\ntungrodd byråkrati och att det i vissa fall kan bli\r\nsvårare att agera nationellt. Men vi måste se\r\nalternativen, som flera talare har varit inne på\r\ntidigare.\r\nEn del hänvisar till internationella konventioner.\r\nMen internationella konventioner räcker inte långt.\r\nKonventioner räcker inte när starka ekonomiska\r\nintressen kräver något annat. Dels är konventioner\r\ninte bindande på samma sätt som EU:s miljölagar,\r\ndels behövs oftast enhällighet för att bli överens om\r\nen konvention. Det betyder att ribban sätts lågt, så att\r\näven länder med mycket små miljöambitioner kan\r\nskriva under.\r\nMen huvudprincipen i EU:s miljöpolitik är numera\r\nbeslut med kvalificerad majoritet. Det innebär att små\r\nländer inte längre kan blockera ambitiösa miljölagar.\r\nEES räcker inte heller. Det är många svenskar\r\nsom gör ett utomordentligt arbete i alla expertgrupper\r\noch i förhandlingar. Men när underlaget väl har\r\nsamlats in, när de riktiga förhandlingarna börjar, då\r\nstängs Sverige ute. EES kommer knappast att ge\r\nEFTA-länderna en starkare position när både\r\nÖsterrike och Finland kan förväntas bli medlemmar.\r\nKan då ett litet land som Sverige påverka? Jag är\r\növertygad om att svaret är ja. Jag kan instämma i den\r\nargumentation som bl.a. Lennart Daléus och Eva\r\nEriksson har bedrivit här när det gäller miljöfrågorna.\r\nDet formella antalet röster spelar en mindre roll när\r\nman tar fram nya miljöregler. Det viktiga är en aktiv\r\ninsats och ett bra underlag.\r\nDanmark och Nederländerna har visat att även\r\nsmå länder kan påverka EU:s miljöpolitik. Det gäller\r\nområden som märkning av miljöfarliga kemikalier,\r\nskyddet av ozonskiktet, hårda regler för genteknik. De\r\nhar också visat att det är möjligt för länder, även\r\nmedlemmar i EU, att gå före i miljöpolitiken, om\r\nviljan finns.\r\nFru talman!  Till Lennart Daléus vill jag också\r\nsäga att Sverige skall gå före som ett gott föredöme.\r\nHar vi inte en bra miljöbalk är det inget gott\r\nföredöme. Det är därför den dras tillbaka. Jag hoppas\r\natt vi gemensamt skall kunna utveckla miljöbalken till\r\natt bli ett positivt föredöme för andra länder.\r\nRegeringen avser att med all kraft driva\r\nmiljöfrågorna, både i Sverige och i Europa. Där\r\nhoppas jag på en öppen dialog med andra partier.\r\nFru talman!  EU ger oss möjlighet att bekämpa\r\nförsurningen genom strängare avgaskrav, minskade\r\nutsläpp och minimikrav på svavelhalter i hela Europa.\r\nEU ger oss möjlighet att komma till rätta med\r\nkemikaliesamhällets faror. Vi kan både verka för att\r\nallt fler farliga kemikalier förbjuds inom EU och visa\r\nandra länder hur vi i Sverige har arbetat med\r\nsubstitutionsprincipen och försiktighetsprincipen.\r\nEU ger oss möjlighet att göra något åt\r\nmiljöproblemen i Central- och Östeuropa. De enorma\r\nproblemen i öst kräver mycket större insatser än\r\nSverige kan klara på egen hand. Länder som Polen,\r\nTjeckien, Slovakien och Ungern hoppas dock på ett\r\nmedlemskap och försöker därför anpassa sina\r\nmiljölagar till EU:s.\r\nEnligt Maastrichtfördraget får miljöpolitiken\r\nställning som ett av unionens viktigaste\r\npolitikområden. Jag vill och hoppas att Sverige skall\r\nvara med och ta striden för miljön i Sverige, för\r\nmiljön i Europa, där den striden verkligen avgörs.</pre><pre>Anf.  104  LENNART DALÉUS (c) replik:\r\nFru talman! Det är lätt att instämma tvärs över\r\npartigränserna i mycket som sägs om möjligheterna\r\ntill arbete inom EU när det gäller miljöfrågorna. Det\r\nfinns ändå en samstämmighet i många bedömningar.\r\nMan blir därför litet undrande inför regeringens\r\nagerande.\r\nTill att börja med vill jag ta upp synpunkterna från\r\nsocialdemokraterna när det gäller den borgerliga\r\nregeringens EU-politik på miljöområdet.\r\nSocialdemokraterna säger att de är skeptiska. De delar\r\nuppenbarligen inte den strategi som den tidigare\r\nregeringen har redovisat och som har debatterats i\r\nkammaren, en strategi som Sverige har fört fram i\r\nEuropa. Det skulle vara intressant att få en precisering\r\nav miljöministern: Vad är det som är och har varit fel\r\ni den tidigare strategin?\r\nMed förlov sagt tycker jag att man är litet\r\nklåfingrig. Den tidigare regeringen sade att man\r\nskulle återkomma 1995 i fråga om strategin. Nu säger\r\nsocialdemokraterna att man minsann skall presentera\r\nen strategi i början av 1995. I och med detta kritiserar\r\nman alltså den tidigare samstämmigheten. Jag är\r\nförvånad över att man på det sättet bryter upp den\r\nsamstämmighet som miljöministern säger sig vilja\r\nvärna om.\r\nFru talman! Skälet till att jag också tog upp\r\nmiljöbalken och miljöombudsmannen var att jag lever\r\ni den föreställningen att det hade varit tryggt och\r\nstabilt om Sverige hade kunnat gå in i EU med ett\r\ntydligt regelverk på miljöområdet och med en\r\nmiljöombudsman. I stora stycken liknar detta för\r\növrigt förhållandena i EU. Genom regeringens\r\nagerande missar vi den chansen, och det beklagar jag.</pre><pre>Anf.  105  Miljöminister  ANNA LINDH (s):\r\nFru talman! Lennart Daléus behöver inte oroa sig\r\nför att behöva vänta ända till början av 1995 när det\r\ngäller vår precisering av strategin för vårt arbete i EU.\r\nRedan inom ett par veckor kommer vi att presentera\r\nen strategi för hur vi skall utveckla miljöarbetet i EU.\r\nVi hoppas på att sedan kunna få till stånd en dialog\r\nmed övriga partier.\r\nI fråga om miljöbalken vet jag att Lennart Daléus i\r\nMiljöskyddskommittén hade lagt fram mycket mer\r\nlångtgående förslag än vad som blev resultatet av\r\nmiljöbalken. Jag hoppas att Lennart Daléus skall\r\nkunna bli tillgodosedd genom en del av de strängare\r\nkraven, tack vare att regeringen drar tillbaka\r\nmiljöbalken för att omarbeta den.</pre><pre>Anf.  106  LENNART DALÉUS (c) replik:\r\nFru talman! Jag är glad att socialdemokraterna\r\nvisar en sådan föränderlighet, för att inte säga\r\nhäpnadsväckande föränderlighet i fråga om när man\r\nkommer att agera. I den motion som presenterades i\r\ngår säger socialdemokraterna att man kommer att\r\npresentera en strategi för riksdagen redan i början av\r\n1995. Dagen efter, i dag, säger miljöministern att\r\nstrategin kommer att presenteras redan om några\r\nveckor. Med den här förändringstakten kom den\r\nkanske i går.\r\nJag hade naturligtvis synpunkter på\r\nmiljöbalksarbetet i utredningen. Det var också mycket\r\nsom resulterade i en gemensam bedömning. Det fanns\r\nmoment i detta att bygga ett gemensamt regelverk\r\nsom hade varit av stort värde när vi skall börja arbetet\r\ni EU. Jag befarar att tillbakadragandet kan innebära\r\nen mycket onödig och olycklig försening.\r\nJag vill som exempel nämna detta med\r\nmiljöombudsman. I kommittén drev jag förslaget  -\r\nvilket också sedan blev regeringens förslag, för övrigt\r\nmot en majoritet i kommittén - att\r\nmiljöombudsmannen skulle vara en fristående\r\nmyndighet med förmåga att kunna arbeta på ett\r\nlikartat sätt som man gör inom EU.\r\nSocialdemokraterna drev kravet, som man också fick\r\nmajoritet för, att miljöombudsmannen skulle vara en\r\ntjänsteman på Naturvårdsverket. Om det är\r\nförändringar av den typen som vi har att vänta från en\r\nkommande socialdemokratisk miljöbalk, blir det i\r\nsjälva verket ett steg tillbaka när det gäller svenskt\r\nmiljöarbete och dess värre när det gäller svenskt\r\nmiljöarbete i Europa.</pre><pre>Anf.  107  Miljöminister  ANNA LINDH (s):\r\nFru talman! Lennart Daléus talade om\r\nföränderlighet. Jag avsåg att Lennart Daléus inte\r\nskulle behöva vänta tills det läggs fram ett formellt\r\nförslag till riksdagen. Partierna inbjuds i stället att\r\nvara med i en öppen dialog från det att det första\r\nförslaget läggs fram. Det är därför som Lennart\r\nDaléus bara behöver vänta ett par veckor på att delta i\r\nden debatten.\r\nNär det sedan gäller miljöbalken avser vi dels att\r\nse på möjligheterna att inordna fler lagar, dels att göra\r\nen bättre sammansmältning, dels att ge talerätt till\r\nmiljöorganisationerna. Detta är några mycket starka\r\nskäl till att omarbeta miljöbalken så att det blir en bra\r\nmiljöbalk som vi alla kan vara nöjda med.</pre><pre>Anf.  108  GUDRUN LINDVALL (mp)\r\nreplik:\r\nFru talman! Anna Lindh sade att vi genom EU har\r\nen möjlighet att backa från kemikaliesamhället. Jag är\r\nglad att höra att även miljöministern inser att vi måste\r\nse till att mängden kemikalier minskas. Många av de\r\nkemikalier som vi i dag har i samhället behövs\r\nfaktiskt inte. Men hur detta skall gå till inom den\r\neuropeiska unionen har jag svårt att förstå. Inom den\r\neuropeiska unionen sätter man rörlighet för varor i\r\nförsta rummet, och det är just i varorna som många av\r\nde kemikalier som vi inte behöver finns.\r\nI diskussionen kring substitutionsprincipen hävdar\r\nmånga att det kommer att bli svårt att ha kvar den\r\ninom EU. I så fall blir det en definitiv tillbakagång\r\nnär det gäller just att ta sig ur kemikaliesamhället.\r\nBeträffande bekämpningsmedel säger man på\r\nKemikalieinspektionen att man är rädd för att Sverige\r\nvid ett medlemskap kommer att tvingas att acceptera\r\nsubstanser som vi på goda grunder har tagit ur\r\nanvändningen eller som vi anser inte skall finnas kvar\r\nsom aktiv substans. Delar inte Anna Lindh\r\nKemikalieinspektionens farhågor, eller kan Anna\r\nLindh hitta andra sätt att klara oss ur detta dilemma?</pre><pre>Anf.  109  Miljöminister  ANNA LINDH (s):\r\nFru talman! Jag tycker att kemikalierna är ett\r\nväldigt bra exempel på varför Sverige skall vara\r\nmedlem i EU, dels därför att vi kan vara med och\r\ndriva på det europeiska miljöarbetet, dels därför att vi\r\nhar egna positiva exempel att visa upp som\r\nföredömen.\r\nEU har förbundit sig att under de närmaste fyra\r\nåren försöka komma upp till en svensk nivå, vilket är\r\nglädjande. Dessutom anpassar sig f.d. östländer efter\r\nEU:s lagstiftning - knappast efter Sveriges - och det\r\nger större möjligheter att påverka de tidigare\r\nöstländernas kemikaliepolitik.\r\nPCB-beslutet i kommissionen alldeles nyligen\r\nvisar att enskilda länder kan hävda miljögarantin för\r\natt kunna ha en strängare kemikalielagstiftning.</pre><pre>Anf.  110  GUDRUN LINDVALL (mp)\r\nreplik:\r\nFru talman! Det är en klar missuppfattning att\r\nöststaternas och våra miljöproblem på något vis skulle\r\nvara lika. Öststaternas miljöproblem är desamma som\r\nvi hade på 50-talet. Man sprider t.ex. ut mycket\r\nsvaveldioxider. Där saknas inte kompetens när det\r\ngäller hur man skall komma till rätta med\r\nmiljöproblemen, utan där saknas pengar.\r\nI fallet Västeuropa saknas kunskapen om hur vi\r\nskall bära oss åt för att vi skall komma till rätta med\r\nkemikaliesamhället. Den enda vägen som vore möjlig\r\natt beträda är att helt enkelt sanera\r\nkemikaliemängden.\r\nAnna Lindh sade att EU när det t.ex. gäller asbest,\r\npentaklorfenol, arsenik, organiska tennföreningar,\r\nkadmium, klororganiska lösningar och kvicksilver\r\nhade förbundit sig att anpassa sig till Sverige under\r\nden kommande fyraårsperioden. Det är mycket\r\noptimistiskt, Anna Lindh. Det förvånar mig att EU i\r\nså fall inte redan är där. Vi vet att dessa ämnen i de\r\nallra flesta fall är oerhört farliga för miljön och i\r\nmånga fall också för människan.\r\nNär det gäller miljöbalken är vi tacksamma över\r\natt den drogs tillbaka. Vi gör precis samma\r\nbedömning som miljöministern, att det är bättre att ha\r\nen miljöbalk som är rejält bra än att ha en som är\r\ndålig. Vi ställer gärna upp på att man skall se över hur\r\nden skall bli bra.</pre><pre>Anf.  111  Miljöminister ANNA LINDH (s):\r\nFru talman! Gudrun Lindvall hänvisade tidigare\r\ntill Kemikalieinspektion. Nu vill också jag hänvisa till\r\nKemikalieinspektionen. Man har där konstaterat att\r\nländerna i Europa har höjt sina kemikaliekrav\r\nbetydligt tack vare EU:s regler. Nu avser vi att se till\r\natt den ribban höjs ytterligare. Jag kan inte se något\r\nannat sätt att kunna påverka vare sig EU-länderna\r\neller länderna i f.d. Östeuropa än att vi just påverkar\r\nden europeiska kemikalielagstiftningen och de\r\neuropeiska miljölagarna.\r\nSedan hoppas vi alla att EU under de närmaste\r\nfyra åren kommer att nå upp till svensk standard. Då\r\nkan vi fortsätta att driva detta arbete ännu längre.</pre><pre>Anf.  112  LARS U GRANBERG (s):\r\nFru talman!  Mitt ställningstagande i EU-frågan\r\ngrundar sig på hur den svenska ekonomin ser ut nu\r\noch hur vi klarar att finansiera vår gemensamma\r\nvälfärd. Därför måste den industriella basen vara\r\ntillräckligt stor. Senaste årens nedgång i\r\nindustrisysselsättningen har fört med sig problem att\r\nklara finansieringen med de stora underskotten i de\r\noffentliga budgeterna.\r\nDet som är utmärkande för svensk industri och\r\nekonomi är en hög grad av internationalisering. Det\r\ninnebär att Sverige utifrån sin storlek har ett stort\r\nantal multinationella företag och att svensk ekonomi i\r\nhög grad är sammanflätad med omvärlden genom fria\r\nkapitalrörelser. Vi ser också att dessa multinationella\r\nföretag har en relativt stor andel av sina anställda\r\nutomlands, i vissa fall fler utomlands än i Sverige.\r\nDen andra sidan av internationaliseringen är att\r\nsvensk ekonomi är mycket exportberoende, en export\r\nsom är, och har varit, grunden för det svenska\r\nvälståndet. Av Sveriges BNP går ca 30 % på export.\r\nFör 1993 var siffran 30,3 %. Av den svenska\r\nindustriproduktionen går hälften på export.\r\nJag vill, fru talman, illustrera de ekonomiska\r\nproblem Sverige har haft de senaste åren. Nedgången\r\ni exporten från 32,3 % till 27,9 % är förlorade\r\nmarknadsandelar och förlorade arbetstillfällen, inte ett\r\nminskat beroende av exporten.\r\nHandlingsfriheten för länder med liten\r\nexporthandel blir större när det gäller att angripa\r\narbetslösheten. Handeln är och förblir - det skall vi ha\r\nklart för oss - grunden för det svenska välståndet. Det\r\när alltså ingen lösning för oss att minska\r\nexportberoendet.\r\nVåra viktigaste handelspartner är EU- och EFTA-\r\nländerna. Tillsammans går drygt 70 % av vår export\r\ntill det s.k. EES-området. Av naturliga skäl är också\r\nvår import från samma område ungefär lika\r\nomfattande. EU/EES-området är därför vår viktigaste\r\nhandelspartner. Våra företag måste därför få samma\r\nkonkurrensvillkor som företagen i länderna inom EU.\r\nAndra konkurrensnackdelar än de naturliga måste på\r\nnågot sätt vägas upp av andra fördelar.\r\nFru talman! De slutsatser som jag drar är att\r\nSverige är en del av en internationell ekonomi, att vi\r\när starkt exportberoende och beroende av goda\r\nhandelsförbindelser. Detta beroende blir inte mindre\r\nom vi står utanför EU.\r\nEn fråga som är återkommande, fru talman, är om\r\ndet inte är tillräckligt med EES-avtalet. Problemet är\r\natt EES-avtalet inte ger någon långsiktig stabilitet.\r\nFöretagen uppfattar avtalet som osäkert på grund av\r\natt det kan sägas upp eller urholkas om det blir för få\r\nländer som omfattas av det.\r\nVidare påverkar EES-avtalet oss genom att vi\r\ndelvis automatiskt påtar oss att följa det regelverk\r\nsom EU beslutar, men vi saknar reellt inflytande över\r\nutformningen av dessa regler. Inte minst gäller det\r\nskogsindustrin och beslutet om återvinning inom EU.\r\nEES-avtalet ger ingen möjlighet till gemensam\r\nlagstiftning när det gäller miljöfrågor. Det, fru talman,\r\nfår mig att höja på ögonbrynen när jag tänker på vilka\r\npartier som krampaktigt håller fast vid EES-avtalet\r\nsom den enda vägen.\r\nEES-avtalet ger ingen som helst möjlighet till\r\npåverkan i frågor som gäller arbetslivet och social\r\ndumpning. Det är inte troligt att avtalet om\r\nkoncernfackligt samarbete kommer att införas i EES-\r\navtalet med tanke på arbetsgivarnas och den\r\nborgerliga regeringens envetna motstånd mot detta.\r\nAvslutningsvis ger EES-avtalet företagen det\r\nmesta men lämnar politiken utanför.\r\nTill sist, fru talman,  återstår bara en fråga, och det\r\när om det är möjligt att lämna EU-medlemskapet.\r\nSvaret på den frågan är ja enligt Wienkonventionen\r\nden 21 mars 1986 artikel 56. Men artikel 56 är inte\r\nglasklar, och den svenska debatten brukar ha svårt att\r\nge klara besked som inte har hängslen, skärp och\r\nstörtkruka.\r\nEn sista kommentar: T.o.m. miljöpartisten Per\r\nGahrton erkänner numera att det går att lämna\r\norganisationen. Jag citerar ur Handbok för EU-\r\ntvivlaren, s. 42: \"Är det då helt omöjligt att komma ut\r\nur EU om man en gång tagit sig in? Antagligen inte -\r\ni varje fall på kort sikt. Men eftersom det inte finns\r\nnågon på förhand överenskommen procedur kan det\r\nbli mycket trassel. Kanske måste man betala\r\nskadestånd för att få utträda.\"\r\nÄven Per Gahrton, denna person som brukar vara\r\nmycket frikostig med negativa tolkningar av EU-\r\nrätten, erkänner alltså utträdesrätten och skräms\r\nenbart med ett skadestånd.\r\nFru talman! Man slutar aldrig att förvånas.\r\nAvslutningsvis vill jag bara passa på att gratulera\r\nFinland till dess lyckade resultat i folkomröstningen.\r\nVidare säger vi: På återseende, Finland, efter den 13\r\nnovember.</pre><pre>Anf.  113  BIRGITTA GIDBLOM (s):\r\nFru talman!  Jag är en av de många i vårt land som\r\nhar haft svårt att ta ställning i EU-frågan. Ett tag\r\ntrodde jag faktiskt på dem som sade att vi inte kan stå\r\nutanför. Men efter att ha läst, lyssnat och funderat har\r\njag nu bestämt mig för att rösta nej till EU.\r\nNej säger också majoriteten av Norrbottens\r\nbefolkning enligt SIFO-mätningar och omröstningar.\r\nEtt exempel är Noliamässan i Piteå i somras, där 85%\r\nav de röstande sade nej till EU. Vi är också tre av åtta\r\ns-riksdagsledamöter från Norrbottensbänken som\r\nsäger nej till EU.\r\nDet är långt från Norrbotten till Stockholm, men\r\nännu längre till Bryssel. Och norrbottningarna känner\r\noss som sitter i riksdagen och vet hur de kan få tag på\r\noss för att fråga eller framföra synpunkter på den\r\nförda politiken. Men de kan inte ringa till\r\nbyråkraterna i Bryssel om beslut som fattas i EU och\r\ninte heller utöva lobbyverksamhet. Det är förunnat de\r\nstora kapitalstarka grupperna.\r\nJag anser att demokratin försämras om vi går med\r\ni EU. I Sverige utgår all offentlig makt från folket,\r\nsamlad i Sveriges riksdag. Det är kärnan i den\r\nsvenska demokratin.\r\nMen om Sverige blir medlem i Europeiska\r\nunionen, minskar riksdagens makt och ansvar och\r\nsvenska folket får allt mindre att säga till om. Vårt\r\nstatsskick ändras i grunden. Beslutanderätten överförs\r\nfrån Sveriges riksdag till EU:s organ på många\r\nområden.\r\nDetta skrämmer mig. Vi lämnar alltså rätten att\r\nbesluta till konservativa krafter ute i Europa. EG-\r\nrätten går också före svenska lagar. Vad kommer det\r\natt innebära?\r\nJag säger också nej på grund av den politik som\r\nförs i EU. Den är ett misslyckande utifrån\r\nsocialdemokratiska värderingar. Om vi går med i EU,\r\ninnebär det att vi ansluter oss till EU:s ekonomiska\r\npolitik. Det är samma politik som den borgerliga\r\nregeringen fört och som lett till massarbetslöshet, stort\r\nbudgetunderskott, nedskärningar i offentlig sektor,\r\nkraftigt ökade inkomstklyftor och privatiseringar.\r\nDet är den politiken vi socialdemokrater slagits\r\nmot under valrörelsen. Svenska folket har klart sagt\r\nifrån, genom att välja bort den förra regeringen, att\r\nman inte vill ha denna politik.\r\nArbetslösheten är hög i EU-länderna. Att hålla\r\nnere inflationen går före kampen mot arbetslösheten.\r\nNär vitboken kom ut väcktes förhoppningar att\r\nkampen mot arbetslösheten skulle sättas högt. Men\r\nnär man läser hur arbetslösheten skall minskas, ser\r\nman att det inte är lika positivt.\r\nÖkad flexibilitet i arbetslivet genom sänkta\r\nlönekostnader, upphävda trygghetslagar, frysta löner,\r\nnedskärningar i den offentliga sektorn - detta strider\r\nmot mina fackliga värderingar! Men vi känner väl\r\nigen dessa lösningar.\r\nSAF och borgerligheten i det här landet är ju för\r\nen EU-anslutning! Och vi söker medlemskap i det EU\r\nsom finns i dag. Mina partikamrater på ja-sidan söker\r\nmedlemskap i visionernas EU. Det är inget fel i att ha\r\nvisioner, men de är alltför osäkra i det här fallet.\r\nEU vill skära i offentliga utgifter. Vi har också fått\r\nuppleva detta under den borgerliga regeringens år.\r\nEftersom den offentliga sektorn är den största\r\narbetsmarknaden för kvinnor är det kvinnorna som\r\ndrabbas hårt.\r\nDetta är ett slag mot jämställdheten. För kvinnor\r\när rätten till ett eget arbete och en självständig\r\nekonomi den absoluta grunden för jämställdheten.\r\nNedskärningar inom offentliga sektorn skulle också\r\ndrabba kvinnor i glesbygd särskilt hårt, eftersom de\r\nflesta jobben där finns inom äldreomsorgen och\r\nbarnomsorgen.\r\nJag har varit fackligt aktiv i Kommunal i många år\r\noch bl.a. kämpat för fler heltidstjänster. Tyvärr har\r\nantalet deltidstjänster ökat i Sverige under de senaste\r\nåren. Är detta också en EU-anpassning? Deltidsarbete\r\noch tidsbegränsat arbete ökar ju också i EU-länderna.\r\nEU vill också att medborgarna skall kunna\r\nefterfråga tjänster, det gäller t.ex. hushållsarbete, och\r\nklara det genom skatteavdrag. Samma förslag har\r\nframförts i pigdebatten här hemma! Kvinnor och\r\nungdomar skall utnyttjas i låglönejobb. Kvinnorna\r\nkommer att förlora på ett EU-medlemskap.\r\nJag har även tittat på djurskyddet i Sverige och i\r\nEU-länderna. Klart är att svenska djurskyddsregler\r\ngår längre än EU:s.\r\nSvenska bönder skall börja konkurrera med övriga\r\nEuropa vid ett medlemskap. Våra höga krav på\r\ndjurskydd gör att produktionen blir dyrare.\r\nGränsskyddet, som medför ett påslag på importkött\r\nmed 10-30 kronor per kilo, försvinner.\r\nDå kan importen av billigt utländskt kött öka. När\r\nvi står framför köttdisken och skall välja, har vi då\r\nglömt de fruktansvärda bilder vi sett i TV på\r\ndjurtransporterna och slakten av djur i EU? Alla vet\r\ninte hur bl.a. grisarna, korna och kalvarna  behandlas i\r\nEU:s djurfabriker.\r\nBehandlingen av EU:s djur är verkligen en orsak\r\natt inte köpa importerat kött. Men hur gör\r\nkonsumenten när priset ofta avgör? Hur går det då för\r\nde svenska köttproducenterna? Jag hoppas att\r\nkonsumenten, om den situationen uppstår, väljer att\r\nbetala ett högre pris för att få varor från djurvänliga\r\njordbruk, så att inte trycket att försämra djurskyddet i\r\nSverige blir för stort.\r\nEU har, tack och lov, beslutat att minska\r\ndjurförsöken med 50 %. Men det kan ju Sverige\r\nockså göra utan att gå med i EU.\r\nSom kvinna i Norrbotten, och som socialdemokrat\r\noch fackligt aktiv, kan jag omöjligt säga ja till det\r\nkapitalistiska EU som finns i dag! Men jag säger ja\r\ntill ett internationellt samarbete, ja till ökad\r\ngemenskap och samarbete med hela Europa,\r\nöststaterna och övriga världen.</pre><pre>Anf.  114  INGEMAR JOSEFSSON (s):\r\nFru talman! Det har förvånat mig hur svart och vitt\r\ntalarna redovisar sin syn på ett eventuellt\r\nmedlemskap. Lyckan finns endast på en sida av sjön.\r\nJag för min del vill erkänna att jag hela tiden har\r\ntyckt att valet varit svårt. Det finns goda skäl både för\r\noch emot.\r\nMånga har talat om vad som förenar oss i Europa.\r\nJag tror att man, om man vill se var problemen\r\nkommer att uppstå, i stället skall se vad det är som\r\nskiljer oss åt. Det är där vi har en annan tradition eller\r\nvalt en annan väg som Sverige kommer att möta\r\nproblem inom EU.\r\nJag skall ta några exempel som det inte talats så\r\nmycket om i dagens debatt och börjar då med\r\nSveriges kommuner och det lokala självstyret i dessa.\r\nVi har en lång tradition och, tror jag, en gemensam\r\nvilja att genom kommunerna få en verklig\r\ndecentralisering till stånd.\r\nVårt system för lokalt beslutsfattande finns inte, i\r\nvarje fall inte i den form vi känner till, utanför\r\nNorden.\r\nDe 288 svenska kommunerna skall jämföras med\r\nItaliens drygt 8 000 kommuner, Frankrikes 36 000\r\nkommuner eller Tysklands drygt 16 000 kommuner.\r\nTill detta skall också läggas att för alla dessa tre\r\nländer finns det tre lokala nivåer. Med ordet nivåer\r\nmenar jag här just nivåer. Vi i Sverige däremot har\r\ntvå kommuntyper med olika uppgifter jämställda med\r\nvarandra.\r\nEn marknad med gemensamma regler som berör\r\nallt fler områden är ett potentiellt hot mot den\r\nkommunala självbestämmanderätten. I Sverige ligger\r\nde offentliga resurserna i hög grad på lokal nivå,\r\nmedan den ekonomiska makten i många EU-länder i\r\nstället ligger på \"högre\" samhällsnivå. I en fransk\r\nkommun exempelvis måste ännu i dag budgeten\r\nunderställas en statlig prövning.\r\nI tysk debatt talas det om en ökad spänning mellan\r\nsamhällsnivåerna. Att den europeiska nivåns\r\nregleringar och resursanspråk ökar innebär att man tar\r\ni anspråk en större del av de samlade offentliga\r\nresurserna i Tyskland. Eftersom både förbunds- och\r\ndelstatsnivåernas ekonomier berörs, finns det en\r\ntendens till att de tyska regionerna kompenserar sig på\r\nden lokala nivåns bekostnad. Detta sker nu i\r\nTyskland.\r\nFru talman! Om en  gemensam ekonomisk politik\r\ninom EU skulle kräva att det sammantagna\r\nskatteuttaget minskas för en längre tid, så medför\r\ngrundlagsskyddet för den kommunala\r\nbeskattningsrätten att det i första hand är det statliga\r\nskatteutrymmet som måste ge vika. Det hävdar\r\nGrundlagsutredningen. Kan någon i dag bekräfta\r\ndetta? Motsvarande principiella resonemang kan föras\r\näven inom andra områden där den kommunala\r\nsjälvstyrelsen berörs.\r\nSå ett annat område där Sverige och Norden\r\nskiljer sig från övriga Europa.\r\nVi har starka parter på arbetsmarknaden. Det har\r\nvarit bra för Sverige. Vi har en lagstiftning som inom\r\narbetsrätten bygger på starka parter. Det är en del av\r\nden svenska modellen.\r\nJag skall inte redovisa arbetsgivarorganisationens\r\nstyrka utan bara ge några siffror från arbetstagarsidan.\r\nDen fackliga organisationsgraden är i dag runt 85 % i\r\nSverige. Jämfört med de tre länder som jag tidigare\r\nnämnde är förhållandena följande: I Italien gäller\r\n34 %, i Frankrike 10 % och i Västtyskland 32 %\r\norganisationsgrad.\r\nMed den redovisade bakgrunden kan alla förstå att\r\ndet svenska systemet inte kommer att kunna fullföljas\r\ninom EU. Det finns inte grund för det inom EU.\r\nSlutligen vill jag visa på ytterligare ett område där\r\nvi skiljer oss från stora delar av övriga Europa och\r\nsom spelar en stor roll för mig: den svenska\r\noffentlighetsprincipen. Av en händelse kom jag för en\r\nvecka sedan i kontakt med utarbetandet av ett nytt\r\nEU-direktiv som kan förändra utformningen av\r\nkommunalvalen i Sverige.\r\nI EU-kommissionens förslag står det inget om den\r\nfrivilliga rösträtten eller om en automatisk registrering\r\nav väljare - två viktiga delar i den svenska\r\nröstprocessen.\r\nDet är inte för att klaga på förslaget som jag tagit\r\nupp det här, utan det har jag gjort för att jag ville\r\nredovisa mina svårigheter att få reda på något om\r\nförslaget. Jag har försökt att ta reda på mera om hur\r\nförslaget ligger till och om argumenteringen. Men jag\r\nhar mötts med argumentet att handlingen är\r\nsekretessbelagd.\r\nSveriges lagar för kommunalval kan alltså\r\nförändras utan traditionell insyn och debatt. Detta är\r\nbara ett exempel, och det här kan gälla också på andra\r\nområden.\r\nFru talman! Valet är inte lätt. För min del blir det\r\nett nej den 13 november.</pre><pre>Anf.  115  SVEN-ERIK ÖSTERBERG (s):\r\nFru talman! Vi står nu inför ett mycket stort och\r\nviktigt vägval. Valet gäller huruvida vi skall ansluta\r\noss till den europeiska gemenskapen eller om vi skall\r\nvälja att stå utanför.\r\nSveriges folk avgör frågan den 13 november.\r\nTiden fram till dess kommer att användas till idel\r\ndebatter och argumentation. För mig är valet lätt när\r\nvi har kommit så här långt i tiden.\r\nArbetarrörelsen, som jag tillhör, har alltid varit\r\ninternationell och öppen för vår omvärld.\r\nArbetarrörelsen har trott på samarbetet som ett\r\nmedel att nå målen för att skapa ett rättvist och\r\nsolidariskt samhälle där alla människor behövs.\r\nArbetarrörelsen har trott, och tror, på den politiska\r\nmakten, vilken utgår från folket, som den som styr\r\noch fattar de avgörande besluten i vårt samhälle.\r\nDärför är det fullständigt självklart för mig som\r\nsocialdemokrat att säga ja till EU!\r\nJag gör det för att vi genom det europeiska\r\nsamarbetet åter med gemensamma krafter skall kunna\r\nsätta den politiska makten före marknadskrafternas\r\ninflytande över våra liv. Jag gör det för att på så sätt\r\nkunna få ned vår skyhöga ränta med följden att\r\ninvesteringarna åter kan öka i vårt land och samtidigt\r\natt vår arbetslöshet pressas ned på en rimlig nivå. Jag\r\ngör det därför att jag ser den europeiska unionen som\r\nen mycket viktig garant för att hela Europa skall\r\nkunna bli en fredens världsdel. Jag gör det därför att\r\npå sikt bör hela det forna östblocket ingå i EU.\r\nJag är helt övertygad om att endast genom ett\r\nhållbart och stabilt samarbete, stater emellan, kan\r\nsöndrade länder och nationer få kraft att bygga upp\r\nsin välfärd och bli demokratiska stater. Det känns för\r\nmig som mycket avlägset och konstigt om Sverige\r\ninte skulle finnas med i det arbetet.\r\nAtt föra en diskussion och argumentation huruvida\r\ndet blir på det ena eller andra sättet i detalj om vi går\r\nmed i EU eller om vi väljer att stå utanför tycker jag\r\negentligen är ganska meningslöst. Ingen vet\r\negentligen hur det blir i detalj. För mig handlar hela\r\nfrågan om hur vi tror att Sverige kan utvecklas och få\r\nde bästa förutsättningarna för att vi skall kunna\r\nbehålla och helst utveckla vår välfärd. Det handlar om\r\nhur vi skall få förutsättningar som ger oss möjlighet\r\natt få ordning på vår ekonomi, minska vår statsskuld\r\noch pressa tillbaka budgetunderskottet.\r\nFår vi detta genom att säga ja och tillhöra samma\r\norganisation som våra största handelspartner? Får vi\r\ndet genom att säga nej men ändå säga oss vara öppna\r\nför samarbete? Eller får vi det genom att förlita oss på\r\nEES-avtalet med ett års uppsägningstid?\r\nÄr det inte stor risk att EU:s medlemsstater, våra\r\nviktigaste handelspartner, inte tar oss på allvar, om vi\r\nsamtidigt som vi säger nej säger oss vara öppna för\r\nsamarbete, men i annan form än EU? Jag tror att\r\nnuvarande situation som Sverige befinner sig i, som\r\nicke-medlem, inte skall jämföras med en situation\r\nsom uppstår ganska snart efter den 13 november, om\r\nfolkomröstningen säger nej.\r\nNu ser omvärlden Sverige som ett land som är på\r\nväg in i ett europeiskt samarbete. Så gör även\r\nnäringslivet. Men säger vi nej har vi definitivt och\r\nslutgiltigt tagit avstånd från ett medlemskap i EU. Jag\r\ntror att en stor omformering då kan ske av hur\r\nnäringslivet och EU:s medlemsstater kommer att se\r\npå Sverige som handelspartner och som ett land att\r\nlägga framtida investeringar i.\r\nInvesteringar behövs i Sverige i dag. Vi behöver\r\nöka vår produktion så att den klarar av den\r\nkonsumtion som vi redan har. Investeringar, ökad\r\nproduktion och fler människor i arbete är det bästa\r\nalternativet för att slippa neddragningar inom vårt\r\nvälfärdssystem.\r\nEU-kritikerna framför som sitt huvudargument att\r\nSverige vid ett tillhörande av den europeiska unionen\r\nfår frånhävda sig beslutanderätt i en rad frågor. Det är\r\ntill viss del sant. Men ett samarbete som innebär\r\nansvar och framåtsträvande för att åstadkomma ett\r\ngemensamt bättre resultat är alltid ett givande och\r\ntagande. Har sedan vår omvärld förändrats så att\r\nbeslut som endast för ett decennium sedan var av\r\nnationell art nu blivit frågor som spänner över en hel\r\nrad stater så måste också besluten, som jag ser det,\r\nfattas på motsvarande nivå för att de skall ha någon\r\nverkan i praktiken. Exempel är bl.a. ekonomiska\r\nfrågor som styr vår internationella penningmarknad.\r\nFru talman! Jag tror på Sverige. Jag tror på\r\nEuropa. Jag tror på Sveriges folk. Jag tror på ett ja\r\nden 13 november som det bästa för Sverige i Europa!</pre><pre>Övriga internationella frågor</pre><pre>Anf.  116  JUAN FONSECA (s):\r\nFru talman! Sverige är i dag ett mångkulturellt\r\nsamhälle. Vi måste gemensamt förhindra att samhället\r\nsplittras genom motsättningar mellan människor från\r\nolika länder och kulturer. Hela vårt samhälle måste\r\nmobiliseras för att öka integration och motverka\r\nsegregation. Så sade statsminister Ingvar Carlsson i\r\nregeringsförklaringen den 7 oktober.\r\nIngvar Carlsson konstaterar därmed att\r\ninvandringen har förändrat Sverige. Drygt 1,5\r\nmiljoner av landets invånare har invandrarbakgrund.\r\nDet mångetniska Sverige har kommit för att stanna.\r\nFrågan - den mest relevanta man kan ställa sig i\r\ndag i vårt land - är hur detta nya Sverige kan sättas\r\nihop, hur vi skapar ett land med plats för alla dess\r\nmedborgare oavsett hudfärg, religion och födelseort.\r\nDenna fråga har varit praktiskt tagit frånvarande i\r\ndet offentliga samtalet. Integrationspolitiken har\r\nbestått av vackra ord som har litet att göra med den\r\nverklighet som formar sig inför våra ögon. Jämlikhet,\r\nsamverkan och valfrihet, dessa tre principer för den\r\nsvenska invandrarpolitiken har resulterat i växande\r\nklyftor, segregering och konflikter. Vårt samhälle\r\nvisar en oroväckande oförmåga att bejaka den\r\nmångfald som i en tid av snabb internationalisering\r\nborde vara en av landets viktigaste resurser.\r\nDet nya Sverige är starkt underrepresenterat i alla\r\nde instanser som avgör vårt lands öde. Detta gäller\r\nsåväl den politiska som den ekonomiska och\r\nkulturella makten. Så länge detta inte förändras, så\r\nlänge de nya röster som befolkar våra gator och torg\r\ninte kommer in i samhällets avgörande strukturer, så\r\nlänge de nya svenskarna är integrationens objekt och\r\ninte dess subjekt, kommer politiken att bestå av goda\r\nintentioner som leder till främlingskap hos dem som\r\nmåste integreras.\r\nEtt mångkulturellt samhälle måste innebära ett\r\nSverige som fungerar på ett nytt sätt och tar till vara\r\nmångfalden - ett Sverige som bygger på människors\r\nolikheter, integrerar sina nya medborgare med\r\nvärdighet och respekterar rätten att vara svensk på nya\r\noch annorlunda sätt.\r\nFör att arbeta med integrationsfrågor och\r\nmotverka segregering krävs det nya och moderna\r\nstrukturer som just återspeglar det nya samhället.\r\nRegeringen borde skilja flykting-  och\r\ninvandrarpolitiken från varandra. Organisatoriskt bör\r\nalla frågor som berör flyktingfrågorna flyttas över till\r\nUtrikesdepartementet under den biträdande\r\nutrikesministerns ansvar.\r\nInvandrarministern bör ägna sig helt och hållet år\r\nintegrationsfrågor. Ministern bör knyta till sig duktiga\r\nmedarbetare som har invandrarbakgrund, kompetens i\r\nmångkulturella frågor och social erfarenhet av\r\ninvandrarnas verklighet och som givetvis har helt\r\nallmänna meriter. Riksdagen bör också överväga\r\nförändringar i hanteringen av invandrar- och\r\nintegrationsfrågor. Ett nytt integrationsutskott borde\r\ndiskuteras.\r\nHerr talman! För att motverka segregation krävs\r\ndet ett antal radikala åtgärder inom samtliga\r\nsamhällsområden, inte minst på arbetsmarknaden och\r\nbostadsmarknaden. I dag växer en ny fattigdom fram i\r\nmånga av landets storstadsområden, och en växande\r\nunderklass håller på att skapas. Arbetslösheten i en\r\ndel av dessa områden upp till 20 %. Som en följd av\r\ndenna arbetslöshet är socialbidragsberoendet väldigt\r\nstort.\r\nVad som krävs i dag för att bryta fattigdomen är\r\nett slags åtgärdspaket - ett stort Dennispaket - mot\r\nsegregation och fattigdom. Det krävs också ett nytt\r\nsynsätt som utgår från att människorna i dessa\r\nområden utgör enorma resurser och inte skall\r\nbetraktas som problem.\r\nRegeringen borde diskutera en modell med\r\nregionalt stöd till dessa områden. En solidarisk fond\r\nbör tillskapas som årligen finansieras med åtminstone\r\n1 promille av landets bruttonationalprodukt.\r\nKommuner, landsting, privata företag, organisationer,\r\nfolkrörelser och andra bör involveras i denna för\r\nlandet avgörande fråga.</pre><pre>Anf.  117  GUSTAF VON ESSEN (m):\r\nHerr talman! Svensk flykting- och\r\ninvandringspolitik har alltför mycket och alltför länge\r\nhandlat om våra möjligheter och vår vilja att ta emot\r\nflyktingar och flyende i vårt eget land.\r\nVad som är en humanitär flyktingpolitik kan\r\ndiskuteras. Vi måste givetvis hävda asylrätten och\r\nrätten för de asylsökande att få en värdig och\r\nrättssäker behandling. Men vi måste också med\r\nrealism analysera de större sammanhangen i vilka\r\nflyktingproblemen är en av flera synliga delar utöver\r\nundernäring, sjukdomar, miljöförstöring, arbetslöshet\r\noch sociala konflikter runt om på vårt jordklot.\r\nDet är nu tid för eftertanke och allvarliga\r\növerväganden. Det är nödvändigt att flyktingpolitiken\r\nsätts in i en helhetssyn, en helhetssyn som berör\r\nfrågorna om befolkningsökning, mänskliga\r\nrättigheter, försörjningsmöjligheter och\r\nsäkerhetspolitik.\r\nFlyktingproblematiken har sin grund i strukturella\r\nobalanser på vårt jordklot. Befolkningsexplosionen i\r\ntredje världen är det allt överskuggande problemet.\r\nFörsörjningskris blir effekten liksom miljöförstöring.\r\nAllt detta är känt och redovisat i otaliga\r\nsammanhang. Jordens befolkning som i dag är 5,5\r\nmiljarder växer till 8,5 miljarder till år 2025, allt detta\r\nenligt FN:s befolkningsfond.\r\nI tredje världen minskar den odlingsbara jorden,\r\nmen befolkningen ökar. Försörjningskriser leder till\r\nkamp om jorden och marken, konflikter som ofta får\r\netniska eller andra förtecken. Arbetslöshet och sociala\r\nspänningar blir ett allt ökande hot mot den politiska\r\noch sociala stabiliteten. I delar av Afrika, där\r\nsituationen är värst, existerar de formella\r\nstatsbildningarna oftast endast till namnet. Kaos,\r\nlaglöshet och våld är på många håll där ett\r\nnormaltillstånd.\r\nDet är i detta perspektiv som migrationen skall\r\nses. utstötningsmekanismerna är så påtagliga att\r\nflyktingrörelserna kommer att öka fortlöpande. Alla\r\nlämnar inte sina länder, eftersom de inte kan. De\r\nskulle göra det om de kunde. Men många många ger\r\nsig i väg.\r\nFlertalet flyr inom det egna landet eller till\r\nangränsande länder. Men åtskilliga ger sig i väg\r\nlängre. Dessa är ofta mer resursstarka. För dem är det\r\nviktigt vilka attrationsfaktorer som präglar de olika\r\nländerna. Väst lockar givetvis med högre\r\nlevnadsstandard och drar självklart.\r\nSverige har under åren visat sig ha en alldeles\r\nsärskild dragningskraft och har jämförelsevis tagit\r\nemot långt fler flyktingar och flyende än vad andra\r\nländer gjort i vår omvärld.\r\nVi måste konstatera att det är de mest behövande\r\nflyktingarna som finns kvar i hemländerna eller i\r\ndessas närområden. Därför menar jag att våra resurser\r\nhuvudsakligen måste gå till dem.\r\nVår asylpolitik bör inriktas på att de som har klara\r\noch entydiga skyddsbehov skall få stanna i landet.\r\nVåra medel och insatser skall användas för de mest\r\nbehövande.\r\nDet kan inte vara rimligt att vi medverkar till att\r\npermanenta flyktingskap för stora grupper genom\r\nlivslånga uppehållstillstånd. Där så är möjligt bör\r\nåtervändande ske. De fattiga ländernas utveckling är\r\nju också beroende av att de inte dräneras på utbildade\r\noch resursstarka människor. En tredjedel av Afrikas\r\nakademiker befinner sig i väst.\r\nMen detta räcker inte. En helhetssyn måste\r\netableras. FN måste få möjlighet att ingripa tidigare.\r\nEtt medvetet och planmässigt arbete för att etablera\r\nett system med tidiga varningssignaler är nödvändigt.\r\nLika nödvändigt är det att världssamfundet reagerar\r\npå sådana signaler. Det är mycket billigare och mer\r\nhumant att gripa in i ett tidigt skede än att komma när\r\nfördämningarna har rasat.\r\nFörebyggande utvecklingsarbete, ständigt\r\nhävdande av mänskliga rättigheter, diplomatiska\r\nansträngningar, biståndsinsatser, övervakning, insatser\r\nav fredsbevarande trupp, allt detta inom landet eller i\r\nnärområdet är den helhetssyn som mycket medvetet\r\nbör prägla svensk politik. Så sker i stor utsträckning\r\nredan, men det finns ändå en tendens att särskilja just\r\nflyktingpolitiken. Det är ju bara att titta på både\r\ndepartementsindelningen och utskottsindelningen.\r\nTill detta kommer nödvändigheten med\r\nsamarbete och samordning med andra länder. I vårt\r\nfall är det naturligt att försöka påverka EU i denna\r\nriktning, eftersom de västliga resurserna är en\r\nförutsättning för en bättre utveckling för de fattigare\r\nländerna i tredje världen.\r\nSvensk flykting- och invandringspolitik bör alltså\r\nutformas så, att en tydligare samordning kan\r\nåstadkommas i syfte att styra över inriktningen på mer\r\nav förebyggande arbete och mer av insatser i\r\nnärområdena.\r\nHerr talman! Jag vill slutligen också ta upp en\r\nmindre men från humanitär utgångspunkt mycket\r\nangelägen fråga. I Estland finns ett antal kurder som\r\npå olika sätt tagit sig dit i hopp om att få komma till\r\nSverige för att söka asyl. Dessa människor har flytt\r\nfrån sina hemländer, och vi kan ana de\r\nbakomliggande orsakerna.\r\nGivetvis kan jag lika litet som någon annan\r\nbedöma asylgrunderna. Men det är dock inte möjligt\r\natt dessa kurder i Estland kan vistas där under\r\nnuvarande miserabla fysiska och psykiska\r\nförhållanden alltför länge. Någon lösning måste till.\r\nJag hoppas att regeringen vill medverka till att en\r\nlösning av situationen kan komma till stånd.</pre><pre>Anf.  118  RUNE BACKLUND (c):\r\nHerr talman! I tre års tid har vi här i kammaren\r\ndiskuterat flyktingpolitiken väldigt intensivt. I många\r\nav debatterna har skiljelinjen inte gått mellan\r\nregeringsföreträdare och opposition utan mellan Ny\r\ndemokrati och övriga partier. Vi har under flera\r\ndebatter fört en intensiv upplysningsverksamhet om\r\nvad som gäller i den svenska flyktingpolitiken, dess\r\nregelverk och  kostnader osv.\r\nJag finner anledning att inledningsvis i denna\r\ndebatt med tillfredsställelse notera att det partiet nu\r\ninte finns kvar här i riksdagen.  Inte ens dess sista\r\ndesperata försök att hålla sig kvar här i riksdagen med\r\nhjälp av braskande annonser om flyktingpolitikens\r\nkostnader räckte för att väljarna skulle låta partiet få\r\nsitta kvar här i riksdagen. Det är ett sundhetstecken att\r\nden typen av argumentering inte har gått hem.\r\nMen det hindrar ju inte att det finns anledning att\r\nändå vara observant på andra ytterlighetsgruppers\r\nagerande. Vi har kunnat se i det valresultat som\r\npresenterats på en del håll i landet att andra mindre\r\npartier med starkt invandrarfientligt budskap har gjort\r\nlokala framgångar. Det gör att den debatt som vi har\r\nfört här i kammaren om varför vi skall ha en\r\nflyktingpolitik, varför vi skall engagera oss\r\ninternationellt i flyktingfrågor och varför vi skall\r\ndriva asylrätten i olika sammanhang inte får stanna av\r\ni och med att det parti som tydligast har markerat sin\r\nståndpunkt har försvunnit härifrån riksdagen. Det\r\narbetet måste vi fortsätta både från den här talarstolen\r\noch från andra talarstolar runt omkring i landet.\r\nJag vill i detta sammanhang också hälsa den nye\r\ninvandrarministern välkommen hit till riksdagen och\r\ntill våra debatter. Vi har haft anledning att träffas i\r\nandra sammanhang, men nu kommer vi att flytta över\r\noch föra en hel del debatter i denna kammare. Jag vill\r\ndå från mitt partis sida, Centerpartiet, markera det\r\nsom vi ser som de kanske tre viktigaste frågorna\r\nunder denna mandatperiod att hantera på både\r\nflykting- och invandrarpolitiska området.</pre><pre>Den första uppgiften gäller att flyktingpolitiken\r\nenligt vår uppfattning behöver göras tydligare. För att\r\ndet skall finnas ett starkt folkligt engagemang och en\r\nförståelse för flyktingpolitiken måste den framstå som\r\ntydlig, klar och lättbegriplig för en bred allmänhet.\r\nSom en sammanfattning av våra erfarenheter av de\r\nsenaste årens händelser kan sägas att utvecklingen\r\nflera gånger har överraskat både myndigheter och\r\npolitiker när det gäller antalet människor som har sökt\r\nsig till Sverige och under vilka omständigheter som vi\r\nhar fått lösa dessa problem. Det har lett till att vi har\r\nfått göra avsteg från vår politik på flera områden,\r\nvarigenom den förda flyktingpolitiken i vissa stycken\r\nblivit otydlig.\r\nEn av våra kanske viktigaste uppgifter blir att\r\nåterföra vår utlänningslagstiftning och vår tillämpning\r\nav utlänningslagen till en sådan tydlighet att\r\nmänniskor framför sig kan se vilka skäl som leder till\r\nasyl och till rätten att stanna i Sverige. Det är en av\r\nhuvuduppgifterna under denna mandatperiod.\r\nDen andra stora uppgiften blir att komma till rätta\r\nmed invandrarnas bekymmer på arbetsmarknaden.\r\nDet finns i dag stora problem för alla grupper på\r\narbetsmarknaden, men de är speciellt accentuerade för\r\nde grupper som har invandrarbakgrund eller som har\r\nkommit som flyktingar under senare år. Vi har\r\ndärvidlag mycket stora uppgifter framför oss. Om vi\r\ninte kommer till rätta med dem, riskerar vi att hamna i\r\nen situation där en stor grupp människor aldrig\r\nkommer in på arbetsmarknaden. Det är en situation\r\nsom vi inte kan acceptera.\r\nDet finns många frågor att diskutera. Jag skall\r\nnöja mig med att till invandrarministern ställa en\r\nfråga som kan vara av visst intresse. Den förra\r\nregeringen införde en invandrarpraktik för att\r\nunderlätta inträdet på arbetsmarknaden för invandrare.\r\nUnder tiden före valrörelsen och under denna har det\r\nkommit signaler från socialdemokraterna om att man\r\nskulle avskaffa invandrarpraktiken. Jag vill fråga vad\r\nsom kommer att hända med just denna åtgärd, som av\r\nmånga har upplevts som mycket positiv för att\r\nunderlätta inträdet på arbetsmarknaden.\r\nDen tredje delen handlar om att komma till rätta\r\nmed den negativa spiral som Juan Fonseca pekade på\r\ni sitt anförande, dvs.. problemen med de invandrartäta\r\nbostadsområdena. Vi har från centerns sida sagt att vi\r\när beredda att medverka i ett nationellt\r\nupprustningsprogram för dessa bostadsområden. Vi\r\nvar en gång i tiden motståndare till att de byggdes. Vi\r\nansåg att de ur samhällsplaneringssynpunkt var\r\nfelaktiga. Men nu finns de, och människor bor i dem.\r\nVi måste försöka finna modeller för att göra dessa\r\nområden till socialt acceptabla och fungerande\r\nbostadsområden.\r\nDet som vi från vår sida har markerat är att det för\r\natt detta upprustningsprogram skall fungera krävs att\r\nde människor som bor i dessa områden får\r\nmöjligheter att påverka och bidra till att fatta beslut\r\nom hur man skall förändra och utveckla dessa\r\nbostadsområden. Detta måste bygga på en lokal\r\ndemokrati för att de åtgärder som man sätter in på\r\nnationell nivå skall kunna bli framgångsrika.\r\nHerr talman! Jag har pekat ut tre uppgifter som jag\r\ntycker är särskilt viktiga för oss att hantera under\r\ndenna mandatperiod. Det finns naturligtvis många fler\r\nfrågor som är intressanta och som det skulle kunna\r\nföras en debatt om, men det kommer fler\r\ndebattillfällen här i kammaren.</pre><pre>Anf.  119  GUSTAV VON ESSEN (m)\r\nreplik:\r\nHerr talman!  Jag konstaterar att jag försökte hålla\r\nmig till rubriken Övriga internationella frågor i denna\r\ndel av debatten, men det verkar som om debatten\r\nmera glider över till integrationsfrågor. Jag har\r\npersonligen ingenting emot detta, men jag hade\r\nförberett mig för att gå in på internationella aspekter\r\noch flyktingpolitiken. Jag tänker, om inte herr\r\ntalmannen har något emot det, också hålla fast vid\r\ndetta. Jag kommer därför i mina repliker inte att ta\r\nupp sådant som gäller integrationsfrågor.</pre><pre>Anf.  120  Statsrådet LEIF BLOMBERG (s):\r\nHerr talman!  Jag tänker till att börja med rent\r\nallmänt beskriva inriktningen i den\r\nsocialdemokratiska flyktingpolitiken. Den har tagit\r\nfasta på att vi i ökad utsträckning måste finna\r\ngemensamma lösningar på mycket svåra mänskliga\r\nproblem i Norden, i Europa och i ett globalt\r\nperspektiv.\r\nVi måste för det första öka våra ansträngningar för\r\natt komma fram till politiska insatser i samarbete med\r\nde länder som finns omkring oss, om vi har någon\r\nambition att lösa de mänskliga problem som kan\r\nuppstå när flyktingrörelser börjar. Vi tror att detta är\r\nen grundläggande förutsättning. Det är en långsiktig\r\nambition och målsättning.\r\nFör det andra tror vi att det är väsentligt att vårt\r\nland riktar in sig mer, fortfarande i internationell\r\nsamverkan, på att åstadkomma en politik som tar sikte\r\npå att förhindra att flyktingsituationer uppstår.\r\nVi tror också att det är viktigt att samordna olika\r\navsnitt i den svenska politiken. Vi vill samordna\r\nflyktingpolitiken med biståndspolitik och kanske i viss\r\nmån också försvarspolitik liksom med andra delar av\r\nvår verksamhet som sammantaget kan ge så bra\r\nförutsättningar som möjligt att förhindra att\r\nflyktingsituationer uppstår.\r\nEn bärande tanke är att vi skall försöka att i ökad\r\nutsträckning hjälpa människor i närområdena. Vi tror\r\natt det också här i många fall, om också inte alltid,\r\nfinns förutsättningar för en samordning mellan\r\nbiståndsansträngningar och flyktingpolitik för\r\nåstadkommande av denna typ av hjälp i närområdena.\r\nFör det tredje handlar vår flyktingpolitik om att\r\nhjälpa människor att få skydd, om så krävs, i Sverige\r\neller i något annat land. Det gäller människor som\r\nkommer hit och söker asyl. De som har starka\r\nskyddsbehov enligt den proposition som\r\nsocialdemokraterna lade på riksdagens bord 1991\r\nskall enligt vår uppfattning ha rätt att få asyl i Sverige.\r\nVi vill slå vakt om asylrätten för människor som\r\nbehöver skydd. Samtidigt vill vi naturligtvis\r\neffektivisera vår flyktingpolitik. Rune Backlund\r\nbeskrev på ett bra sätt hur man tydligare skall kunna\r\nange på vilka grunder flyktingar kan få stanna i\r\nSverige. På det sättet kan man ge en bättre bild av\r\nsvensk politik i omvärlden men också i vårt eget\r\nsamhälle. Härigenom kan människors förtroende för\r\nvår politik öka.\r\nDet finns en rad åtgärder och insatser som vi\r\nmåste överväga. Till den ändan tillsatte den förra\r\nregeringen en invandrings- och flyktingspolitisk\r\nkommitté. Den har också tillsatt vissa enmansutredare\r\nsom skall se över olika delar av vår lagstiftning på\r\ndetta område. Vi ämnar fortsätta detta arbete och\r\növerväger nu att ändra på organisationsformerna. Vi\r\nfäster stort avseende vid möjligheterna att fortsätta\r\ndenna dialog och att så långt så kan ske finna\r\nlösningar på människors problem i en parlamentarisk\r\nenighet.\r\nOm det finns något område där det är särskilt\r\nviktigt att inte få onödig diskussion och onödiga\r\nträtor, är det inom vår flyktingpolitik. Vi har alla\r\nnågot att tjäna på att försöka åstadkomma en\r\nparlamentarisk enighet om grunderna för svensk\r\nflyktingpolitik. Vi kommer också att arbeta efter\r\ndessa utgångspunkter framöver.\r\nJuan Fonseca tog upp integrationsfrågorna. Jag\r\nskulle i stort kunna instämma i Juan Fonsecas inlägg i\r\ndetta sammanhang. Jag vill bara understryka vikten av\r\natt vi också här eftersträvar breda parlamentariska\r\nlösningar. Jag tyckte att Rune Backlund även på\r\ndenna punkt gorde en klar markering av en vilja att\r\nmedverka i denna riktning. Vi ser fram emot att få\r\nsamarbeta också i dessa frågor.\r\nKlarar vi inte att hejda den segregation som nu\r\nsyns mycket tydligt i det svenska samhället, hamnar\r\nvårt samhälle i ett läge som det är svårt att komma ut\r\nur.Därför är det väldigt viktigt att vi försöker också\r\nhär att i parlamentariskt sammansatta församlingar\r\nskissa på vilka insatser och åtgärder vi kan göra för att\r\nbryta den mycket negativa utvecklingen.\r\nSjälvklart har Socialdemokratin som\r\nregeringsparti ett mycket stort ansvar, men vi\r\nförväntar oss också en ordentlig uppställning från våra\r\nkolleger i andra partier, i syfte att försöka\r\nåstadkomma ett samhälle som ger invandrare och\r\nflyktingar förutsättningar att bli likabehandlade när\r\ndet gäller språk, kunskaper och kompetens men också\r\nlikabehandlade i den meningen att man skall\r\nbehandlas som människa.\r\nNär man exempelvis söker ett arbete skall man\r\nåtminstone få en chans att visa upp sig, så att\r\narbetsgivaren kan göra en bedömning av de faktiska\r\nförutsättningarna för en anställning och att man inte\r\nsorteras bort redan från början på grund av att det står\r\nett utländskt namn på ett papper.\r\nHär har vi väldigt mycket av problemen som finns\r\ni segregationsfrågorna. Vi ämnar alltså återkomma till\r\ndetta, och jag kan försäkra Juan Fonseca att vi\r\nkommer att ta in invandrare och flyktingar väldigt\r\nnära i det här arbetet för att på det sättet ta vara på de\r\nerfarenheter och kunskaper som människor som\r\nkommit till oss kan ha att tillföra i diskussionen.\r\nNär det sedan gäller Gustaf von Essen skall jag\r\nbara svara på en fråga. Här i riksdagen svarade jag i\r\ngår kväll på en fråga som gällde kurder i Estland.\r\nKurderna i Estland har en svår situation. Vår\r\nutrikesminister var där i går och förde samtal om bl.a.\r\nden frågan. Jag svarade i går att den svenska\r\nregeringen ser mycket allvarligt på att asylsökande\r\ninterneras på det vis som sker i Estland i dag.\r\nFörutom utrikesministern har vi för närvarande i\r\nEstland bl.a. statssekreteraren i mitt departement, som\r\ndiskuterar med våra finska och estniska kolleger vad\r\nvi kan göra för att gemensamt hjälpa till att underlätta\r\nsituationen för de här människorna men också skapa\r\nförutsättningar så att esterna själva, som vill tillträda\r\nGenèvekonventionen, skall kunna göra det och leva\r\nupp till konventionens krav.\r\nDet krävs då en insats från både vår sida och finsk\r\nsida, och den är vi på väg att göra. Jag hoppas att vi\r\nockså kan lösa den mycket svåra situation som för\r\nnärvarande råder för de kurdiska flyktingarna i\r\nEstland.\r\nRune Backlunds fråga om invandrarpraktik vill jag\r\ni dag inte ge något entydigt svar på. Vi bereder för\r\nnärvarande ärenden på Arbetsmarknadsdepartementet.\r\nFrågan om invandrarpraktik finns med i diskussionen,\r\nmen huruvida vi kommer att genomföra någon\r\nförändring eller inte vill jag alltså komma tillbaka till\r\nlitet senare. Jag kan inte svara på den frågan i dag.</pre><pre>Anf.  121  GUSTAF VON ESSEN (m)\r\nreplik:\r\nHerr talman! Jag vill först framföra ett tack till\r\ninvandrarministern för hans upplysningar vad\r\nbeträffar det som görs för att åstadkomma\r\nförändringar och förbättringar för kurderna i Estland.\r\nJag beklagar att jag inte var här i går, och jag har inte\r\nheller haft tillfälle att läsa snabbprotokollet från i går.\r\nJag var alltså okunnig om det svar som\r\ninvandrarministern gav i går. Men jag är nöjd med det\r\nhan har sagt nu.\r\nJag skulle vilja fråga invandrarministern, om han\r\navser att i något hänseende ändra eller komplettera\r\ndirektiven för den parlamentariska utredning som nu\r\narbetar. Jag frågar på grundval av den redovisning\r\nsom invandrarministern gjorde av den\r\nsocialdemokratiska politiken. Det var ju en annan\r\nregering som utfärdade direktiven, och nu är alltså\r\nfrågan om den nya regeringen kommer att ändra\r\ndirektiven i någon riktning.\r\nInvandrarministern nämnde någonting om\r\norganisatoriska förändringar. Dem väntar vi väl på\r\noch ser vad det är för någonting, men det skulle vara\r\nintressant att få höra om det finns förslag till ändring\r\nav direktiven.\r\nI övrigt kan jag väl bara konstatera att i fråga om\r\nden internationella flyktingpolitiken och Sveriges roll\r\ndär tycks det finnas rätt goda förutsättningar för en\r\ngemensam grundsyn. Mitt anförande innehöll rätt\r\nmycket av det som Leif Blomberg också tog upp i sitt.\r\nIntegrationsinsatserna envisas jag fortfarande med\r\natt inte ta upp i dag. Eftersom det inte finns någon\r\nrubrik för det - rubriken nu är Övriga internationella\r\nfrågor - tänker jag spara dem till en annan gång. Där\r\nkanske det blir litet svårare att rent generellt komma\r\növerens, eftersom vi har litet olika syn på hur ett\r\nsamhälle skall utformas.\r\nDet jag framför allt efterfrågar är om det blir\r\nnågon ändring av utredningsdirektiven.</pre><pre>Anf.  122  Statsrådet LEIF BLOMBERG (s):\r\nHerr talman! Vi ser för närvarande över direktiven\r\noch jobbar med både det organisatoriska och\r\nsakinnehållet i direktiven. Vi återkommer till det.\r\nJag kan inte svara precis på vilka punkter det blir\r\nändringar, men att det blir vissa förtydliganden och\r\nkanske mer omfattande direktiv för det fortsatta\r\narbetet är jag ganska övertygad om. Exakt på vilka\r\npunkter vill jag inte ha någon uppfattning om just nu,\r\nutan vi återkommer inom loppet av några veckor.</pre><pre>Anf.  123  GUSTAF VON ESSEN (m)\r\nreplik:\r\nHerr talman! Det är ju viktigt i så fall att vi\r\nkommer i gång med nystarten av arbetet i kommittén\r\nså fort som möjligt. Vi är alla överens om att det\r\nhastar litet grand.\r\nDet måste hända någonting nu så småningom, så\r\natt vi får fram förslag till riksdagen om vissa\r\nförändringar. Vi tycks vara överens också på den\r\npunkten - hoppas jag.</pre><pre>Anf.  124  Statsrådet LEIF BLOMBERG (s):\r\nHerr talman! Vår ambition är att vi skall ha\r\nframme förslag i sin helhet senast vid första\r\nkvartalsskiftet, alltså mars-april, nästa år.</pre><pre>Anf.  125  RUNE BACKLUND (c) replik:\r\nHerr talman! Jag noterar naturligtvis\r\ninvandrarministerns utsträckta händer i fråga om att\r\nkonstruktivt diskutera både innehållet i\r\nflyktingpolitiken och invandrarpolitiken i stort.\r\nVi har från Centerpartiets sida under ett par år\r\njobbat med att mejsla ut en politik som vi är beredda\r\natt stå för i form av flyktingpolitiska och\r\ninvandrarpolitiska program. I programmen har vi flera\r\nintressanta idéer och förslag, som vi hoppas att vi\r\nskall kunna föra en diskussion om med\r\ninvandrarministern och andra representanter för\r\nregeringspartiet, bl.a. i den kommitté som redan finns\r\ntillsatt och där det kan bli andra former för att\r\ndiskutera dessa idéer.\r\nJag har full förståelse för att man inte kan ha alla\r\nfrågor beredda och klara efter några dagar, men jag\r\nvill gärna skicka med  invandrarministern vad\r\nbeträffar invandrarpraktiken att vid de kontakter jag\r\nhar haft under den korta tid som den åtgärden har\r\nvarit i kraft har den uppfattats väldigt positivt, såväl\r\nbland sådana som arbetar aktivt med att förmedla\r\narbeten som bland företagare och bland invandrare.\r\nInvandrarpraktiken är ett bra sätt att knyta\r\nkontakter på arbetsmarknaden, och jag tycker att det\r\nskulle vara synd om man släppte den åtgärden innan\r\nden har fått verka en längre period. Jag hoppas att\r\nman i beredningsarbetet noga tänker sig för, innan\r\nman plockar bort den åtgärden.\r\nMiljöpolitik</pre><pre>Anf.  126  IVAR VIRGIN (m):\r\nHerr talman! Jag vill börja med att säga att jag\r\nhåller med miljöminister Anna Lindh i hennes analys\r\nav det positiva i ett EU-medlemskap. Men jag\r\nkommer att framföra kritik mot henne i ett annat\r\navseende.\r\nUnder valrörelsen gjorde Anna Lindh ett uttalande\r\nsom måste betraktas som ett praktfullt självmål. Hon\r\nkommenterade algblomningen i vissa delar av\r\nÖstersjön och hävdade att den berodde på utsläpp från\r\ndet svenska jordbruket och att borttagandet av\r\nregleringsavgifterna på handelsgödsel fått en negativ\r\neffekt på växtnäringsläckaget från jordbruket. Det var\r\nju en åtgärd som den borgerliga regeringen vidtog helt\r\ni enlighet med den överenskommelse som fanns på\r\ndet jordbrukspolitiska området från 1990.\r\nDet visade sig att algblomningen berodde på\r\nfosforöverskott och inte på för mycket kväve i vattnet.\r\nOch fosforutsläppen i Östersjön kommer framför allt\r\nfrån våra baltiska grannländer med obefintliga eller\r\ndåligt fungerande reningsverk. Hennes kommentar\r\nvar alltså helt gripen ur luften. Den är ungefär av\r\nsamma halt som Miljöpartiets påstående 1988, när\r\nsäldöden slog till, att den berodde på för mycket\r\nkväve i vattnet. Det visade sig ju vara en sjukdom\r\nsom spreds med ett valpsjukevirus.\r\nDet är allvarligt när miljödebatten förs utifrån\r\nklichéer och inte grundar sig på en saklig analys.\r\nLångsiktigt kommer detta att erodera trovärdigheten i\r\nmiljöpolitiken. Uppslutningen bakom viktiga\r\nmiljöåtgärder kommer att försvagas, om debatten förs\r\npå detta sätt.\r\nOm jag återgår ett ögonblick till\r\nväxtnäringsläckagen från jordbruket, så har\r\nanvändningen av handelsgödsel, vilket inte är\r\ndetsamma som försäljningen, varit i stort sett\r\noförändrad trots att regleringsavgifterna tagits bort.\r\nDet beror säkert på att spannmålspriserna samtidigt\r\nsänktes kraftigt. Dessutom har stora insatser gjorts på\r\nväxtodlingsområdet för att minska läckagen.\r\nOrimligheten i Anna Lindhs påstående framgår\r\ndessutom tydligt om man vet att en så drastisk åtgärd\r\nsom att skogsplantera all åkermark som avvattnas mot\r\nÖstersjön skulle minska kväveläckaget med ungefär\r\n1 %. Den effekten skulle uppstå efter fem-tio år.\r\nÅtgärder för att förbättra Östersjöns miljö sker\r\nbäst i internationellt samarbete och i kraftfulla\r\nhjälpinsatser i Estland, Lettland, Litauen och Polen.\r\nEn betydande miljöhjälp har under den borgerliga\r\nregeringsperioden tillförts dessa länder. Jag är\r\növertygad om att även dessa insatser kommer att\r\nvitaliseras genom ett svenskt medlemskap i EU. Vi\r\nbör då få möjlighet att intressera fler EU-medlemmar\r\nför att delta i detta samarbete.\r\nÖver huvud taget kommer miljöpolitikens\r\ntyngdpunkt att förskjutas mot ett europeiskt\r\nsamarbete, där EU kommer att vara kärnan. När 80-\r\n90 % av de luftföroreningar som drabbar Sverige\r\nkommer utifrån, är det självklart att det, om vi kan få\r\ntill stånd skärpta miljökrav i de länder som ingår i\r\nEU, har en direkt positiv effekt på oss.\r\nEn miljöfråga som har varit uppe mycket i\r\ndebatten, bl.a. i dag, är våra koldioxidutsläpp. Här var\r\nju Sverige ett föregångsland genom sitt beslut om\r\noförändrade utsläpp 1988. Det beslutet blev, trots den\r\ndåvarande miljöministern Birgitta Dahls ivriga\r\nprotester, en framgång. Våra utsläpp på\r\nkoldioxidområdet har faktiskt minskat med ungefär\r\n10 % sedan dess.\r\nVi har nu omformulerat våra mål och infört\r\nkoldioxidavgifter, som säkert har en avgörande\r\nstyrande effekt. Vi bör i samarbetet på miljöområdet\r\ninom EU, som jag ser fram emot, driva denna fråga\r\noffensivt. Jag tror att det är en av de viktigaste\r\nmiljöfrågor vi har på agendan. På sikt tror jag att vi\r\nkommer att få framgångar i denna avgörande\r\nmiljöfråga.</pre><pre>Anf.  127  LENNART FREMLING (fp):\r\nHerr talman! Liberal miljöpolitik grundar sig på\r\nförvaltarskapstanken. Ingen har rätt att skövla\r\noersättliga naturvärden. Mångfalden i naturen måste\r\nskyddas, så att även kommande generationer får ta del\r\nav den.\r\nNaturens många kretslopp är grundläggande för\r\nallt liv på jorden och måste vara grunden för ett ändrat\r\nsynsätt på miljöfrågor. Vi människor måste ändra vår\r\nlivsstil, särskilt vi i den rika världen. Ytterst är vår\r\nexistens beroende av att vi handlar så att naturen inte\r\nbelastas mer än den tål.\r\nDe viktigaste aktuella åtgärderna inom\r\nmiljöområdet kan delas upp i tre avsnitt.\r\nFör det första behöver vi så snart som möjligt få\r\nden grundläggande lagstiftningen på miljöområdet\r\nsamordnad till en miljöbalk. Arbete med detta har\r\npågått i mer än fem år. Nyligen har regeringen lagt\r\nfram sitt förslag för riksdagen, med ikraftträdande den\r\n1 juli 1995.\r\nI den nya regeringsförklaringen får vi nu veta att\r\nett nytt förslag kommer att föreläggas riksdagen. Man\r\nfrågar sig då vad det finns för förändringar som är så\r\nangelägna att den nya regeringen är beredd att ta på\r\nsig ansvaret för en försening av hela detta angelägna\r\narbete. Det mesta borde ha kunnat göras som\r\nändringar i föreslagen miljöbalk, om det inte är en\r\nprestigefråga, förstås.\r\nFör det andra behöver vi använda ekonomiska\r\nstyrmedel i ökad omfattning. Då stimulerar vi\r\nanvändning och utveckling av ny och mer miljövänlig\r\nteknik, återvinning av avfall och sparsamhet med\r\nenergi och icke förnybara naturresurser. På så sätt kan\r\nman också rättvist sprida ansvar och uppoffringar\r\nmellan individer och länder.\r\nI dag är skatten på arbetskraft för hög och skatten\r\npå att utnyttja naturen för låg. Den nya regeringen har\r\nett ansvar att fullfölja arbetet med skatteväxling som\r\nden borgerliga regeringen nyligen initierade.\r\nI regeringsförklaringen sägs att nya ekonomiska\r\nstyrmedel införs. Kan man hoppas att det syftar på\r\növerlåtbara utsläppsrätter? I Miljöskyddskommitténs\r\nhuvudbetänkande har även socialdemokraterna\r\nframhållit att handel med utsläppsrätter i framtiden\r\nkan komma att bli ett bra komplement till andra\r\nstyrmedel. Man nämner där särskilt regionala bubblor\r\nför kväveutsläpp.\r\nRegeringen måste också kraftfullt fortsätta arbetet\r\nmed att åstadkomma en lämplig form av\r\nmiljöräkenskaper, så att inte BNP används som det\r\nenda måttet på vår livskvalitet. Vi måste skilja på\r\nnaturkapital och människoskapat kapital. Vår välfärd\r\nblir ju inte automatiskt större för att kapitalet växer,\r\nexempelvis när befintliga hus åsätts ett högre värde.\r\nDen snabba värdestegringen vi hade på fastigheter\r\nunder 1980-talet var ju tecken på en osund utveckling\r\nsom sedermera skapade stora problem i det\r\nekonomiska systemet.\r\nGenom ekonomiska styrmedel skapas valfrihet\r\nför individen och möjligheter till utveckling. Det är\r\nglädjande att denna liberala syn äntligen vunnit gehör\r\nbland svenska politiker från de flesta partier.\r\nFör det tredje måste miljöarbetet bedrivas i\r\ninternationellt samarbete. Framför allt har vi nu en\r\nmöjlighet att påverka miljöutvecklingen mycket\r\neffektivare än hittills genom att se till att Sverige blir\r\nmedlem i EU.\r\nHerr talman! Jag vill ägna återstående minuter åt\r\nmiljöeffekterna av trafiken. Vi behöver mer debatt om\r\ndessa effekter, särskilt när man håller på att låsa sig\r\nför vissa lösningar för lång tid framöver. Framtidens\r\nsamhälle måste byggas på ett flexibelt sätt, och\r\nstorstadsmotorvägar är allt annat än flexibla. På lång\r\nsikt genererar de ny biltrafik.\r\nVi måste genomföra den trafikpolitik som\r\nbeslutades 1988. Vi måste resonera mer i\r\nsamhällsekonomiska termer. Den för trafikpolitiken\r\ngrundläggande principen om att konsumenten bör\r\nbetala den samhällsekonomiska marginalkostnaden\r\nhar ju tyvärr inte slagit igenom ännu.\r\nVi måste bättre beakta miljökostnaderna. Då\r\nbegränsas de fysiska transporterna och den\r\nteletekniska utvecklingen stimuleras. En del\r\nmänniskor kommer säkert att uppfatta denna\r\nförändring som uppoffringar i vår levnadsstandard,\r\nmen det finns inget moraliskt hållbart alternativ.\r\nDagens livsstil vältrar ju faktiskt över flera kända\r\nproblem på kommande generationer. Jag tänker då på\r\nförsurning, övergödning, växthuseffekten och\r\nozonhålet.\r\nDagens trafiksystem ger stor rörelsefrihet åt\r\nmänniskorna i den rika världen. Emellertid är det\r\nuppenbart att trafikens totala miljöpåverkan kraftigt\r\növerskrider vad naturen tål. Järnvägstrafik måste\r\ndärför få möjlighet att hävda sig bättre på marknaden\r\ngentemot vägtrafik och flygtrafik.\r\nDet är klokt att fortsätta att satsa på\r\ninfrastrukturen, men det gäller att satsa rätt.\r\nDet måste vara möjligt att ta fram ett mycket\r\nbättre underlag än det som nu används för\r\nställningstaganden inom\r\nKommunikationsdepartementets område. Framför allt\r\nhar vi dåligt underlag och en dålig procedur för att\r\nfatta beslut om avvägningar mellan de olika\r\ntrafikslagen. Detta måste förbättras.\r\nVi måste fråga oss om det finns rimlig\r\nsamhällsekonomisk lönsamhet i stora motorvägar då\r\nmiljökostnaderna beaktas. Vi måste fråga oss om det\r\nfinns bättre alternativ. Med stöd av gårdagens\r\nbedömningar håller vi i dag på att i snabb takt minska\r\nmorgondagens möjligheter till miljövänliga\r\ntransporter.\r\nHerr talman! Vi kan inte fortsätta att öka\r\nmiljöskulden. Det är vår generation som måste ändra\r\nden materialistiska, slösande, västerländska livsstilen\r\noch skapa ett långsiktigt hållbart samhälle.</pre><pre>Anf.  128  PER LAGER (mp):\r\nHerr talman! Jag skall ta upp tre stora hot mot ett\r\nlångsiktigt hållbart samhälle i mitt första anförande i\r\nriksdagen. Det handlar om olja, och det handlar om\r\nBohuslän - ett av de mest utsatta och känsliga\r\nområdena i vårt land. Naturen och hälsan för där en\r\nojämn kamp mot importerade och lokalt producerade\r\ngifter i form av svavel, kväve, kolväten, ozon,\r\ntungmetaller och en rad andra naturfrämmande och\r\nsvårnedbrytbara ämnen.\r\nNaturens yttersta belastningsgränser är\r\növerskridna flera gånger om, och vi omges av sjuka\r\nträd, försurade sjöar och vattendrag, orena jordar och\r\növergödda kustvatten. Till detta skall läggas ett stort\r\nlokalt koldioxidbidrag till den globala\r\ndrivhuseffekten.\r\nNedfallet utifrån - ända upp till 70 eller 90 % -\r\nkan vi bara göra någonting åt genom internationella\r\nmiljööverenskommelser och samarbetsavtal. Våra\r\negna verksamheter och utsläpp är emellertid\r\nnågonting vi direkt kan åtgärda. Det är inte bara en\r\nmiljö- och hälsofråga; det är också en etisk fråga inför\r\nframtiden.\r\nDet första hotet handlar om oljeprovborrningar i\r\nSkagerrak. Norrmännen har sedan lång tid tillbaka\r\ntagit upp olja i Nordsjön. Vi ser effekterna påtagligt\r\nrunt våra stränder hemma i Bohuslän med ilandflutet\r\nskräp och oljesöl från plattformarna.\r\nKällorna börjar sina där ute. Därför står Skagerrak\r\ni tur. Den 13 juni i år tog Stortinget beslut om att\r\ntillåta provborrningar efter olja och gas i\r\nFarsundsbassängen.\r\nSkagerrak är ett relativt litet hav men också en\r\nflodmynning ut mot Nordsjön, och ett oerhört\r\nproduktivt och artrikt havsområde. Här finns norra\r\nhalvklotets största fiskreproduktion. Det är ett skafferi\r\nför hela Norden, och tusentals yrkesfiskare har här sin\r\nutkomst. De danska, norska och svenska kusterna\r\nruntom utgör unika rekreationsvärden för miljoner\r\nbesökare. Allt detta står nu på spel. Allt detta hotas av\r\nekonomiska intressen.\r\nDen norska regeringen har inte haft det samråd\r\nmed grannländerna som stipuleras i den nordiska\r\nmiljöskyddskonventionen före Stortingsbeslutet. Det\r\nsaknas en tillräckligt omfattande\r\nmiljökonsekvensbeskrivning, och Sverige har inte\r\ngetts möjlighet att reellt påverka ärendet.\r\nBerörda kustkommuner i Sverige och Norge har\r\nklart sagt nej. Samtliga partier i Sverige har uttalat sig\r\nnegativt, liksom tillfrågade remissinstanser som\r\nFiskeriverket, Naturvårdverket, Länsstyrelsen i\r\nGöteborgs och Bohus län m.fl.\r\nVår tidigare regerings miljöminister lovade vid en\r\nuppvaktning där jag själv deltog i maj i år att göra allt\r\nsom gick för att stoppa norrmännens provborrningar.\r\nAlla tycks vara överens om att själva utvinningen\r\nknappast går att hejda om man skulle finna olja eller\r\ngas. Vad tänker då vår nuvarande regering göra?\r\nI går hölls en stor konferens på Smögen angående\r\nhotet mot Skagerrak med bl.a. forskare från Norge\r\noch Sverige, representanter från svenska Miljö- och\r\nresursdepartementet, yrkesfiskarna och alla de\r\nintressen och organisationer som ingår i nätverket och\r\naktionsgruppen Rädda Skagerrak.\r\nKonferensen var enig i ett kraftfullt nej till varje\r\nform av olje- och gasutvinning i Skagerrak. Måtte\r\ndetta bli en klar signal till statsminister Brundtland\r\noch hennes regering! Hon var själv ordförande för\r\nFN:s miljörapport Vår gemensamma framtid, där det\r\nbl.a. står: Kustområdena och stränderna och\r\nresurserna i dessa områden kommer att utsättas för\r\nökande skador om nuvarande låt-gå-politik tillåts\r\nfortsätta.\r\nIngen av de ansvariga norska politikerna eller\r\ntjänstemännen ställde tyvärr upp igår. Bara det är ett\r\nbesked, och ett sorgligt sådant.\r\nSå till det andra hotet: I Lysekils kommun ligger\r\nScanraff - ett enormt raffinaderi som ensamt\r\nproducerar stora mängder koldioxid, kväveoxider,\r\nsvavel och kolväten. En s.k. restprodukt är en 3-\r\nprocentig tjockolja som Scanraff inte kan raffinera på\r\nett lönsamt sätt. Det rör sig om 1,5 miljoner ton per\r\når. Den här resten säljer man till mindre nogrräknade\r\neuropeiska kraft- och värmeproducenter som inte har\r\nnågra utvecklade reningsmetoder för sina utsläpp.\r\nVad som nu åter förs fram av framför allt lokala\r\npolitiker är en idé som många av oss hoppades skulle\r\ngå i graven 1991, nämligen att bygga ett gigantiskt\r\noljekondenskraftverk alldeles intill Scanraff. Detta\r\nkraftverk går löst på mellan 4 och 5 miljarder kronor\r\noch skall med hjälp av en tredjedel av Scanraffs\r\nrestolja, dvs. 500 000 ton, producera ca 2\r\nterawattimmar el per år. Resten av oljan fortsätter\r\nman att exportera.\r\nKraftverket, som skulle kunna få en verkningsgrad\r\npå 45 %, kommer att årligen släppa ut 1,6 miljoner\r\nton koldioxid, 150 ton svavel, 600 ton kväveoxider\r\noch en okänd mängd ammoniak, kolväten och\r\ndivätesulfider. Därtill kommer en restprodukt på\r\n2 000 ton oljeaska, varav en tredjedel är giftiga\r\ntungmetaller, som man inte vet var man skall göra av.\r\n120 000 ton processvatten och kylvatten som\r\nströmmar ut i Brofjorden med 8 kubikmeter per\r\nsekund och med 350 megawatts effekt.\r\nDe tyngsta miljöinstanserna, Koncessionsnämnden\r\noch Länsstyrelsen, sade nej 1991. Regeringen\r\nbehövde inte fatta beslut därför att Vattenfall av bl.a.\r\nekonomiska skäl fann för gott att dra tillbaks sin\r\nansökan.\r\nEtt av huvudargumenten för kraftverket är att de 2\r\nterawattimmarna skulle ge oss möjlighet att börja\r\navveckla kärnkraften. Det är rent nys. Vi använder i\r\ndag ca 135 terawattimmar el och skulle utan vidare\r\nkunna spara och effektivisera bort 35 terawattimmar\r\nutan någon märkbar effekt i vårt samhälle. Dessutom\r\nhar vi nu ett mycket stort elöverskott i landet.\r\nEtt annat argument har varit arbetstillfällena. De\r\när välbehövliga i dag. Men inte är det väl så långt\r\ngånget i vårt land att arbetstillfällena skall gå före\r\nmiljön och människors hälsa? Då är det inte för\r\nframtiden och för våra barn och barnbarn vi planerar.\r\nDetta gigantiska projekt hör till en passerad\r\nenergiepok. De fossila bränslena måste nu fasas ut,\r\noch en satsning på inhemska och förnybara\r\nenergikällor måste ske. Det är bråttom med att byta\r\nenergisystem. Varje nytt fossileldat kraftverk är ett för\r\nmycket.\r\nDet är dags att på allvar ta ansvar för vår\r\nunderskrift i Rio 1992, herr talman. Det är dags att\r\nfatta de etiska beslut som kan ge ett socialt och\r\nekologiskt hållbart samhälle, inriktat på solidaritet\r\nmed hela den övriga världen.\r\nNu hann jag inte med att tala om motorvägarna,\r\nmen de var det tredje hotet.</pre><pre>Anf.  129  DAN ERICSSON (kds):\r\nHerr talman! Det är inte lätt att hinna med allt\r\nman vill säga från denna talarstol.\r\nJag tänkte koncentrera mig på den nya regeringens\r\nsyn på miljöpolitiken som den kommer till uttryck i\r\nregeringsdeklarationen.\r\nDet saknas konkretion i regeringsdeklarationen.\r\nDet finns ingen konkretion över huvud taget när det\r\ngäller miljöpolitiken. Man har inte bundit upp sig för\r\nen enda konkret åtgärd på miljöområdet. Däremot\r\nstaplar man ett antal miljömålsättningar ovanpå\r\nvarandra utan förpliktigande förtydliganden.\r\nTill miljöpolitiken hör också energifrågorna och\r\nkärnkraftsfrågan. De luddiga formuleringarna när det\r\ngäller just energipolitiken har väckt oro inte minst i de\r\negna leden. Jag vill citera Broderskaps Berndt\r\nEkholm, som ju också är ledamot av denna kammare.\r\nHan har sagt att den luddiga skrivningen gör att man\r\nkan sväva i tvivelsmål om regeringen verkligen vill\r\navveckla kärnkraften.\r\nVad avses egentligen med det man säger om\r\nenergipolitiken? Skall man ställa av reaktorer under\r\nden kommande mantdatperioden eller inte?\r\nInnan valet var Socialdemokraterna oerhört\r\ntydliga. De gav beskedet att kärnkraftsavvecklingen\r\nskulle inledas under mandatperioden, men nu är allt\r\nåterigen höljt i dunkel.\r\nYtterligare en anledning till oro är\r\nSocialdemokraternas ovilja att markera att år 2010\r\ngäller som slutår. Där har ju kds varit oerhört tydliga.\r\nVi kristdemokrater har ju motionerat om och drivit\r\nhär i riksdagen att vi skall ha en lagstiftning som\r\nsäger att kärnkraftsavvecklingen skall vara avslutad\r\ntill år 2010. Detta tyckte Socialdemokraterna var ett\r\nbrott mot 1991 års energiöverenskommelse. Hur kan\r\ndet vara det? Den överenskommelsen syftade ju till att\r\nfå just den här kärnkraftsavvecklingen till stånd. Men\r\nhur har ni det egentligen med energipolitiken? Det\r\nvore mycket bra om vi kunde få någon form av\r\nledning om fortsättningen.\r\nJag antar att Socialdemokraterna med talet om nya\r\nekonomiska styrmedel i miljöpolitiken har tagit det\r\npåbörjade arbetet med en skatteväxlingsutredning på\r\nallvar. Jag hoppas att det är så. Det vore i så fall\r\npositivt. Jag har ju ställt en interpellation till\r\nfinansministern om just det här skatteväxlingsarbete.\r\nMen vi kan kanske få ett besked här i dag. Sinikka\r\nBohlin finns ju här. Det vore bra att få veta om\r\nSocialdemokraterna har den inställningen att den\r\nutredning som fyrpartiregeringen tillsatte kan\r\nfullföljas. Det gäller den utredning som skall titta på\r\ndetta med skatteväxling för att få en ökad belastning\r\npå sådant som är miljöfarligt och minska skatten på\r\nmänsklig arbetskraft.\r\nLåt mig sedan gå över till miljöbalken som är ett\r\nav mina skötebarn. Vi har suttit ett antal år i\r\nMiljöskyddskommittén och jobbat fram ett lagförslag.\r\nI långa stycken var vi överens kristdemokraterna,\r\nsocialdemokraterna och centerpartisterna. Även de\r\nandra partierna var överens med oss ibland, men vi\r\nkan säga att huvudfåran har legat där.\r\nVi har lagt fram dessa förslag för den tidigare\r\nregeringen som så småningom lyckades samla ihop\r\nsig till en proposition som legat på riksdagens bord -\r\ndet är väl det riktiga uttrycket i dag. Nu har ni tagit\r\ntillbaka det här förslaget till miljöbalk. Varför,\r\nSinikka Bohlin?\r\nDet är ju inte obekant att kds har riktat en del\r\nkritik mot det liggande förslaget. Vi har haft ett annat\r\nsynsätt i flera frågor. Det som låg på riksdagens bord\r\nvar en kompromissprodukt. Vi vill ha en översyn av\r\ndet nuvarande förslaget till miljöbalk, bl.a. när det\r\ngäller rättsverkande miljökvalitetsnormer och en\r\nvidgad talerätt för ideella och vetenskapliga\r\norganisationer på miljöområdet. Jag uppfattar att den\r\nhär sista punkten är en av huvudorsakerna till att man\r\nhar dragit tillbaka förslaget. Men det hade vi lätt\r\nkunna ordna till här i riksdagen.\r\nDen andra orsaken som har angetts - jag har bara\r\nsett två orsaker - är att vattenlagstiftningen inte var\r\nmed. Detta är nästan häpnadsväckande. I utredningen\r\ndrev vi kristdemokrater just frågan att\r\nvattenlagstftningen skulle vara med, men då sade\r\nsocialdemokraterna ingenting. Nu tar man detta som\r\nett bärande skäl för att dra tillbaka hela miljöbalken.\r\nSå småningom kom vi ju fram till ett förslag utan\r\nen vattenlagstiftning. Vi reserverade oss mot det i\r\nkommittén. Men vi fick acceptera det och ändå ta den\r\nmiljöbalk som ligger för att få en samlad\r\nmiljölagstiftning till stånd. Nu kommer ni att dra detta\r\nytterligare i långbänk. Det har varit tillräckligt mycket\r\nav det när det gäller den här miljöbalken. Varför,\r\nSinikka Bohlin, kan vi inte göra upp om detta i\r\nriksdagen? Vi vet att det finns en majoritet för\r\nförbättringar av det förslag som den tidigare\r\nregeringen lade fram. Det hade varit enklare.\r\nNu vet vi inte hur lång tid det tar innan vi får ett\r\nnytt förslag. Det tjänar definitivt inte miljön på. Det är\r\ntvärtom till nackdel för miljöpolitiken.\r\nTill sist vill jag återkomma till det som Ivar Virgin\r\nvar inne på i sitt anförande. Det gäller det bottennapp\r\nsom Anna Lindh stod för under valrörelsen när hon\r\nskyllde sommarens algblomning på den förra\r\nregeringen. Sådant hör definitivt inte hemma i en\r\nseriös och konstruktiv miljödebatt.\r\nEftersom miljöministern inte deltar i den här\r\nmiljödebatten får vi hoppas att hon i stället använder\r\ntiden till att läsa på för att i fortsättningen kunna\r\nundvika den här typen av pinsamma uttalanden.</pre><pre>Anf.  130  SINIKKA BOHLIN (s):\r\nHerr talman! Dagens långa diskussion har i många\r\navsnitt handlat om det magiska datumet den 13\r\nnovember. Nu är det tyvärr så att miljöproblemen inte\r\nkänner datum och inga gränser heller. Det innebär att\r\nmiljöarbetet trots datumet den 13 november måste gå\r\nvidare. Vi kan bara beklaga att de tre år som den\r\nborgerliga regeringen har suttit vid makten inte har\r\nfört miljödebatten så många steg framåt. Men några\r\nsteg har det ändå blivit.\r\nNär det gäller detta att miljöarbetet måste gå\r\nvidare är det ju naturen som sätter ramarna för vårt\r\narbete. Det kan inte vi människor ändra på. Vi kan\r\nbara anpassa oss till det. Vilka lagar vi än stiftar är det\r\nändå naturen som på lång sikt kommer att bestämma\r\nom det samhälle vi bygger är hållbart. Omsorg om\r\nnaturen blir därför också omsorg om människor.\r\nFör att vi skall klara en hållbar samhällsutveckling\r\när kretsloppssamhället inte bara en nödvändighet, utan\r\nockså en möjlighet och en utmaning. En snabb\r\nkretsloppsanpassning av utbildning, teknologi, jord-\r\noch skogsbruk skapar också nya gröna jobb och ger\r\nSverige konkurrensfördelar. Var har alla dessa förslag\r\nfrån den förra regeringen till s.k. gröna jobb funnits\r\nunder de tre år som har gått i riksdagen.\r\nLuft- och vattenföroreningar samt miljögifter från\r\nvaror känner som sagt inga nationsgränser. Miljön är\r\ngränslös. Det hjälper inte om vi renar våra egna\r\nutsläpp aldrig så bra när föroreningar från andra\r\nländer förs hit med vindar och havsströmmar.\r\nFörutsättningen för en långsiktigt hållbar utveckling\r\när därför internationell samverkan.\r\nI Sverige har vi varit duktiga på att rena utsläppen\r\nfrån fabrikernas skorstenar och avloppsrör. Ser vi oss\r\nom i den övriga världen finns det desto större\r\nanledning till oro.\r\nFör oss socialdemokrater är det självklart att en\r\ninhemsk miljöpolitik går hand i hand med ett\r\ninternationellt engagemang. För att nå målet om en\r\nhållbar utveckling måste ekonomin och ekologin vara\r\ni balans. Därför kommer vi att arbeta med\r\nmiljöhänsynen i det ekonomisk-politiska besluten, öka\r\nsektorsansvaret och använda olika ekonomiska\r\nstyrmedel, t.ex. skatteväxling. Det arbetet startades ju\r\nföre den borgerliga regeringen. Där har i och för sig\r\nden borgerliga regeringen tagit ett steg framåt, men\r\ndet arbetet måste gå vidare nu.\r\nEtt av de stora besluten inom den här\r\nmandatperioden kommer naturligtvis att bli beslutet\r\nom miljöbalken. Jag beklagar att vi har varit tvungna\r\natt dra tillbaka miljöbalken. Alla gamla ledamöter här\r\nvet att vi väntade förslaget i våras. Vi var beredda att\r\njobba hela maj månad för att titta på det, läsa igenom\r\ndet och förändra det som var dåligt. Tyvärr kom\r\nförslaget under den tid när riksdagen inte var samlad.\r\nFörslaget avviker också väldigt mycket från det som\r\nsades och gjordes i Miljöskyddskommittén. Det är ett\r\nlångt arbete som har bedrivits där. Det har pågått, inte\r\nfem år som Lennart Fremling sade, utan mycket\r\nlängre tid.\r\nDet har förekommit ganska mycket kritik från\r\nt.ex. kommunerna angående rättsäkerheten. Det finns\r\nandra punkter som också måste ses över. För att vi\r\nskall kunna få en bra svensk miljöbalk att gå vidare\r\nmed och även kunna jobba inom Europa med dessa\r\nfrågor tycker jag att vi kan vänta några månader. Då\r\nkan vi få något bra att arbeta med.\r\nVare sig vi blir medlemmar i EU eller inte\r\nkommer EU:s miljöpolitik att påverka de inhemska\r\nmiljökraven. Sverige och svensk miljö har mycket att\r\nvinna på ett engagemang för att stärka EU:s\r\nmiljöpolitik och vara med och bygga ett renare\r\nEuropa.\r\nI ett rent Europa inbegriper vi även Central- och\r\nÖsteuropa. Som Ivar Virgin sade har den borgerliga\r\nregeringen vidtagit vissa åtgärder. Nu har det kommit\r\nen redogörelse för vad man har gjort. Men under de\r\nhär tre åren har vi önskat och begärt att det skulle\r\nutarbetas en långsiktig strategi, bra organisation och\r\nen långsiktig finansiering. Men det har vi inte fått se\r\nunder de tre år som gått.\r\nDet är dessa frågor som vi nu för vidare i arbetet i\r\nCentral- och Östeuropa för att skapa en renare\r\nÖstersjö, ett renare Sverige och ett renare Europa.\r\nDet är också viktigt att komma ihåg att det arbete\r\nsom pågår i kommuner och i olika organisationer som\r\narbetar med länderna på andra sidan Östersjön\r\nfortsätter och även ökar i omfattning.\r\nEfter tre års borgerligt styre är det dags att\r\nmiljöarbetet åter kommer igång. Det fanns\r\nambitioner. Men tyvärr nådde man aldrig fram.\r\nOenigheten i regeringen var för stor för att man skulle\r\nlanda på ett bra sätt.\r\nMan tog några små steg, men det blev aldrig några\r\nriktiga kliv som förde den svenska miljöpolitiken\r\nframåt.</pre><pre>Anf.  131  IVAR VIRGIN (m) replik:\r\nHerr talman! Först till den borgerliga regeringens\r\nmiljöpolitik.\r\nTill skillnad mot den tidigare socialdemokratiska\r\nregeringen, som begränsade sitt miljöagerande till att\r\nlägga fram en utomordentligt stor proposition vart\r\ntredje år,  har den borgerliga regeringen försökt att\r\nlöpande lägga förslag på riksdagens bord som\r\nriksdagen sedan har kunnat diskutera och anta.\r\nFörfaringssättet att lägga fram en proposition vart\r\ntredje år gjorde arbetsbelastningen i utskottet stor och\r\ndebatterna nästan meningslösa. Den sista gången var\r\ndet dessutom på det sättet att man hade vaskat fram en\r\nrad förslag som redan var antagna år 1988, delvis\r\nemot Socialdemokraternas vilja, och förde fram dem\r\nsom nya fräscha förslag. Det var en ganska\r\nuppseendeväckande teknik.\r\nVi har under denna period antagit\r\nkretsloppspropositionen. Det är en av de åtgärder som\r\nlångsiktigt kommer att betyda mest för\r\nmiljöutvecklingen i vårt land.\r\nMiljöbalken har lagts fram. Den har måhända\r\nvissa brister, men den hade rimligtvis kunnat\r\nförändras via motioner om man hade haft de\r\nambitionerna.\r\nVi har i riksdagen diskuterat växthuseffekt och\r\nklimatfrågan och försökt att hitta långsiktiga lösningar\r\npå de problemen.\r\nVi har dessutom, och det tror jag egentligen är det\r\nviktigaste, debatterat miljöfrågorna i ett EU-\r\nperspektiv. Jag vill här återkomma till det jag sade\r\ntidigare, nämligen att det egentligen är inom EU som\r\nden offensiva miljöpolitiken kan föras. Därför har den\r\ndebatten varit utomordentligt viktig.</pre><pre>Anf.  132  SINIKKA BOHLIN (s) replik:\r\nHerr talman! Visst lade den förra regeringen fram\r\nen riktigt stor miljöproposition. Det är kanske inte det\r\nbästa sättet att jobba vidare.\r\nMålsättningen för de mindre propositionerna var i\r\noch för sig bra. Jag sade också i mitt anförande att\r\nregeringen lagt fram många bra propositioner med bra\r\ninrikting. Men tyvärr har besluten inte blivit ett steg\r\nframåt.\r\nMan har jobbat väldigt mycket med ramar och\r\nmed många ord. I propositionen om biologisk\r\nmångfald arbetade man t.o.m. med bilder. Men\r\nvarken ord eller bilder för politiken vidare, utan det\r\ngör de faktiska förslagen, och det gäller även i\r\nframtiden.\r\nVi har också propositionen som gäller närområdet\r\ni Östersjön, Kolahalvön, Barents hav. Det har inte\r\nkommit några förslag vad gäller den marina miljön,\r\nutsläpp, överfiskning och dumpade gifter. Det finns\r\nväldigt mycket att göra. Ambitionen har funnits, men\r\ntyvärr har man inte kommit vidare.\r\nDet finns vissa partier som har haft ambitionen,\r\nmen tyvärr har Ivar Virgins parti varit något av en\r\nbromskloss i den förra regeringen.</pre><pre>Anf.  133  IVAR VIRGIN (m) replik:\r\nHerr talman!  Vi kan börja med Östersjön, som är\r\nett av de områden som vi fört en del debatter om, och\r\nden hjälp som den borgerliga regeringen förslog till de\r\nbaltiska staterna. Även om hjälparbetet kom igång\r\nsuccessivt och med ganska stapplande steg är det en\r\ninsats som på sikt kommer att visa sig utomordentligt\r\nvärdefull.\r\nJag tror att man måste ha en förståelse för att\r\nåtgärder av den typen i de stater som genomgick en så\r\nkraftig politisk process sker med en viss försening.\r\nSinikka Bohlin vet att även vi moderater har efterlyst\r\nsammanställningar över Östersjöinsatserna för att\r\nkunna bedöma dem i ett mer lågsiktigt perspektiv.\r\nOm vi moderater har bromsat i miljöfrågan i\r\nregeringen beror det på att vi har försökt att sakligt\r\nbedöma miljöfrågan jämfört med andra\r\npolitikområden. Det tror jag faktiskt är en mycket\r\nviktig del av en effektiv miljöpolitik.\r\nKolodioxidskatten ändrades t.ex. på så sätt  att\r\nindustrin fick lägre skatt medan skatten ökade för\r\nprivatkonsumtion. Det har visat sig att den totala\r\nförbrukningen av fossila bränslen var ganska\r\noförändrad efter den ändringen, och den var definitivt\r\nnödvändig om vi skulle få den utveckling i landet som\r\nvi ville ha. Industrin fick helt enkelt rimliga villkor i\r\nförhållande till industrin i andra länder.\r\nDet är över huvud taget viktigt att i miljöfrågan\r\ngöra analyser där man jämför svensk miljöpolitik med\r\nandra länders för att få en balans som är rimlig och\r\nsom gör att vi långsiktigt kan föra en god miljöpolitik.</pre><pre>Anf.  134  SINIKKA BOHLIN (s) replik:\r\nHerr talman! Jag börjar med Östersjön.\r\nNär man har läst regeringens redovisning av vad\r\nden har gjort under dessa tre år ser man att den har\r\ngjort mycket. Men som Ivar Virgin tidigare sade är\r\ndet svårt att hitta de rätta formerna med länder som\r\nkanske inte har utvecklat vare sig demokratin,\r\ninfrastrukturen eller näringslivet.\r\nJust därför är det väldigt viktigt att från början ha\r\nen lågsiktig strategi, att ha pengarna samlade på ett\r\nställe och att ha en trovärdig organisation. Annars blir\r\ndet en mycket splittrad bild.\r\nFrågan är om vi vet om vi har genomfört de rätta\r\noch riktiga åtgärderna för att hjälpa dessa länder med\r\nderas problem vad gäller infrastrukturen och\r\nmiljöarbetet, vilka också påverkar Sverige väldigt\r\nmycket.\r\nJag hoppas att det nu finns en samsyn när vi i\r\nutskottet sätter oss ner och tittar på hur vi skall gå\r\nvidare i dessa frågor. Vi måste finna den samsynen.\r\nFlera andra partier har velat ha en långsiktig strategi.\r\nDet är härifrån vi skall gå vidare.\r\nIvar Virgin säger man försökt att sakligt väga\r\nvissa saker mot andra politiska områden. Det är\r\nmarknaden som har fått styra. Nu tillhör jag ett parti\r\nsom inte representerar särintressen på samma sätt som\r\nt.ex. vissa andra partier. Därför har vi kanske lättare\r\natt se helheten vad gäller miljöpolitiken och de\r\nstyrmedel man kommer att använda.</pre><pre>Anf.  135  DAN ERICSSON (kds) replik:\r\nHerr talman! Först vill jag hålla med Sinikka\r\nBohlin om att det finns ett och annat under den\r\ntidigare regeringen som borde ha gått snabbare och\r\nsom man borde kommit längre med i de olika\r\nmiljöfrågorna.\r\nVi hade hoppats att kunna behandla miljöbalken\r\nunder vårriksdagen. Men det kom ändå ett förslag till\r\nmiljöbalk. Det bygger ytterst på den utredning som\r\nhar gjorts. Från kristdemokraternas sida tycker vi att\r\nman hade kunnat förbättra det på några punkter.\r\nJag vill ställa en fråga till Sinikka Bohlin.\r\nVi har tidigare under debatten hört två argument.\r\nDet första är att talerätten för ideella organisationer\r\ninte fanns med. Där är vi överens. Det finns en\r\nmajoritet för detta.\r\nDet andra är att vattenlagen borde vara med. Det\r\när en total nyhet att Socialdemokraterna nu för fram\r\ndetta. Det har vi i och för sig också sagt tidigare, men\r\nlåt oss ta det som nästa steg.\r\nNu gäller det att få en miljöbalk över huvud taget.\r\nRisken är att vi på nytt får en långbänk. Vi vet inte när\r\nvi får ett förslag om en miljöbalk på bordet.\r\nSinikka Bohlin sade att det nu finns kritik från\r\nkommunerna. Vad är det för kritik? Är den befogad\r\noch ett tillräckligt argument för att vi inte här i\r\nriksdagen skall kunna lösa de eventuella frågor som\r\nfinns kvar när det gäller miljöbalken?\r\nDen andra frågan kvarstår också. Den gäller\r\nenergipolitiken. Vad vill Socialdemokraterna? Skall\r\nkärnkraftsavvecklingen påbörjas under\r\nmandatperioden, eller vad är det egentligen som\r\ngäller?</pre><pre>Anf.  136  SINIKKA BOHLIN (s) replik:\r\nHerr talman!  Om vi fortsätter att tala om\r\nmiljöbalken vill jag säga att det visst är utredningen\r\noch Miljöskyddskommitténs arbete som utgör\r\ngrunden. Men det fattas ganska stora bitar.\r\nPå tal om hanteringen måste jag säga att om vi i\r\nvåras tyckte att det var kärvt med tiden - vi hade i och\r\nför sig tänkt att använda både lördagar och söndagar -\r\nskulle jag ha velat se när vi hanterade miljöbalken,\r\nsom kom för någon vecka sedan, samtidigt som vi\r\nhanterade EU-medlemskapspropositionen, som\r\ninnehåller både miljöfrågor och jordbruksfrågor. Det\r\ntycker jag nästan skulle ha varit för mycket att begära\r\nav de nya ledamöter som inte har följt det här arbetet\r\ntidigare.\r\nVi har gott om tid att göra ett bra arbete. Jag\r\nhoppas att det finns en vilja att tillsammans gå vidare\r\npå ett bra sätt, så att vi får en bra miljöbalk, som vi\r\nhar jobbat ganska många år med.\r\nVad gäller energifrågan hänvisar jag till det beslut\r\nsom vi faktiskt fattade här i kammaren förra året om\r\natt bilda en energikommission. Den skall arbeta\r\nmycket fort och titta på kärnkraften, men också på de\r\nalternativa energiformerna, t.ex. biobränslen.</pre><pre>Anf.  137  DAN ERICSSON (kds) replik:\r\nHerr talman!  Det är klart att det har varit kärvt\r\nmed miljöbalken. Det får vi, varenda en som har varit\r\ninblandad, erkänna. Att vi inte har lyckats driva fram\r\nden under vårriksdagen är en form av misslyckande.\r\nNu säger Sinikka Bohlin att det finns gott om tid.\r\nMan får inte ta återvisningen till intäkt för att det\r\nfinns gott om tid. Det kommer kanske att ta ett år eller\r\ntvå. Vilken tidsrymd handlar det om? Vi kanske kan\r\nfå ett besked på den punkten. När kommer det att\r\nligga ett nytt förslag till miljöbalk på riksdagens bord?\r\nFörslaget om energikommissionen drevs av kds,\r\noch vi fick även en majoritet för det här i riksdagen.\r\nSom jag ser det är det ett sätt att verkligen förverkliga\r\nenergiöverenskommelsen från 1991 om att\r\nkärnkraften skall avvecklas både genom att vi får\r\nfram alternativ och genom effektivare sparande.\r\nDet olyckliga nu är att vi inte har fått något besked\r\nom inriktningen från Socialdemokraterna när det\r\ngäller att få i gång kärnkraftsavvecklingen. Innan\r\nvalet sade man att avvecklingen skulle starta under\r\nden mandatperiod som ligger framför. Nu säger man\r\ningenting. Det skapar osäkerhet. På den punkten\r\nskulle jag önska ett besked. Vad gäller? Har man gått\r\nifrån att avvecklingen skall starta nu?\r\nSinikka Bohlin sade i sitt anförande att arbetet\r\nmed skatteväxlingen kommer att gå vidare. Det tar jag\r\nsom ett löfte om att den parlamentariska utredningen,\r\nsom är under tillsättande och vars direktiv man har\r\narbetat med, verkligen kommer till stånd snabbt, så att\r\nvi får ett bra underlag för att fatta beslut om\r\nskatteväxlingen.</pre><pre>Anf.  138  SINIKKA BOHLIN (s) replik:\r\nHerr talman!  Jag tycker att vi skall ha   respekt\r\nför det beslut som vi nästan enigt fattade för några\r\nmånader sedan i energifrågan. Det är inte någon av de\r\nlättaste frågorna som vi hanterar i den här riksdagen.\r\nDå kom vi överens om att tillsätta en\r\nenergikommission  som skall arbeta mycket fort. Jag\r\ntycker att vi skall respektera det beslutet och ge den\r\nkommissionen möjlighet att slutföra sitt arbete. Efter\r\ndet slutförda arbetet kan vi ta en rejäl diskussion om\r\nenergifrågorna.\r\nDen andra frågan gällde tidpunkten då ett nytt\r\nförslag till miljöbalk kan föreligga. Det är mycket\r\nsvårt för mig att säga hur lång tid det kan ta. Jag\r\ntycker att vi kan ta oss litet tid att diskutera hur vi\r\nskall ha det. Vi tycker att vi skall ha en miljöbalk, och\r\nvi skall ha en bra miljöbalk. Jag vill inte ha den\r\nmiljöbalk som vi i dag har återvisat från riksdagen.\r\nLåt oss tillsammans titta på detta! Jag vet att det från\r\nkds sida finns önskemål om att ändra. Det finns\r\nönskemål från vår sida om att ändra. Det kommer\r\nkanske några andra önskemål också. Låt oss gå vidare\r\noch titta på hur vi på bästa sätt kan göra detta till en\r\nbra miljöbalk för Sverige!</pre><pre>Anf.  139  LENNART FREMLING (fp)\r\nreplik:\r\nHerr talman!  Jag uppfattade att Sinikka Bohlin i\r\nsitt anförande ville anmärka på mitt påstående att\r\narbetet med miljöbalken har pågått i mer än fem år.\r\nJag förstår inte den anmärkningen.\r\nMiljöskyddskommittén fick sina direktiv den 11 maj\r\n1989 och har sedan jobbat med miljöbalksfrågan.\r\nMen det är i och för sig inte det viktiga. Det\r\nviktiga är att vi är ense om att det är angeläget att så\r\nsnart som möjligt få till stånd en miljöbalk. Jag är\r\nockså bekymrad över att den nya regeringen är beredd\r\natt ta på sitt ansvar att arbetet och ikraftträdandet\r\nförsenas. Jag tror att det hade varit mycket lyckligare\r\nom man genom tilläggsförslag hade kunnat ändra de\r\nsaker som man vill ändra. Det verkar för mig mest\r\nsom om det här är en prestigefråga.\r\nBeskedet om att arbetet med skatteväxlingen skall\r\ngå vidare gläder mig mycket. Kanske man kan hoppas\r\natt de nya ekonomiska styrmedlen dessutom innebär\r\natt man från socialdemokratiskt håll syftar på\r\növerlåtbara utsläppsrätter som man kan jobba vidare\r\nmed.\r\nDessutom gläder jag mig åt att Sinikka Bohlin\r\ntalade om att miljöproblemen inte känner några\r\nnationsgränser. Det internationella arbetet är mycket\r\nviktigt. Sinikka Bohlin talade också om\r\nkretsloppstänkandet, som den borgerliga regeringen\r\nhar introducerat.</pre><pre>Anf.  140  SINIKKA BOHLIN (s) replik:\r\nHerr talman!  För fem år sedan fick kommittén\r\nsina direktiv. Men arbetet hade börjat mycket tidigare.\r\nDiskussionen kom i gång redan på 80-talet.\r\nAtt dra tillbaka miljöbalken är inte prestige. Det är\r\nmer politik. Det är ideologiska frågor som skiljer oss\r\nåt. Man kan jämföra det förslag till miljöbalk som har\r\nlagts fram med de tankar som man har haft tidigare,\r\nsom man också var överens om i\r\nmiljöskyddskommittén.\r\nJag tackar för det beröm som jag har fått av\r\nLennart Fremling. Det är inte varje dag man får\r\nberöm i den här kammaren. Att vi börjar använda\r\nordet kretslopp är något som riksdagen har beslutat.\r\nJag tycker att det är ett bra ord.   Det tycker jag att\r\nden regering som har tagit fram ordet kretslopp kan få\r\nberöm för. Men det var ändå Socialdemokraterna som\r\ni slutet av 80-talet, egentligen redan tidigare, började\r\nprata om omställning. Om vi pratar om omställning\r\neller kretslopp betyder ingenting i det här\r\nsammanhanget. Det är egentligen resultatet som\r\nräknas.</pre><pre>Anf.  141  LENNART FREMLING (fp)\r\nreplik:\r\nHerr talman!  Jag tror att Sinikka Bohlin och jag\r\när tämligen överens. Anledningen till att jag framhöll\r\natt arbetet har pågått i mer än fem år var att jag ville\r\nmarkera att det är en allvarlig sak när man drar\r\ntillbaka den framlagda propositionen och skall göra\r\nom detta gigantiska lagstiftningsarbete. Det upplever\r\njag faktiskt som en prestigefråga.\r\nDet är bra att vi är ense på många punkter. Dock\r\nanser jag att regeringsförklaringen var alltför mager\r\npå miljöområdet. Vi hade kunnat vänta oss att få\r\nnågra mer konkreta, faktiska förslag i\r\nregeringsförklaringen.</pre><pre>Anf.  142  SINIKKA BOHLIN (s) replik:\r\nHerr talman!  Apropå att dra tillbaka miljöbalken\r\ntycker jag att vi kanske skulle kunna tänka litet grand\r\ntillbaka, till för tre år sedan, när vi fick en borgerlig\r\nregering. Jag undrar hur många propositioner den\r\nregeringen drog tillbaka. Man gör oftast på det viset.\r\nNu är det litet speciellt med miljöbalken, eftersom\r\ndet ligger mycket arbete bakom den. Men på samma\r\nsätt som den förra regeringen presterade några hundra\r\npropositioner på några veckor skall vi nog klara av\r\nmiljöbalken på så kort tid som är möjligt och rimligt\r\nmed tanke på att vi också skall göra ett bra arbete. Vi\r\nvill hellre göra ett bra arbete innan vi lämnar våra\r\npropositioner än ha den typen av propositioner som vi\r\ntyvärr många gånger fick i jordbruksutskottet under\r\nförra mandatperioden, när inte ens regeringspartierna\r\nkunde tolka budskapet i propositionerna.</pre><pre>Anf.  143  BARBRO JOHANSSON (mp):\r\nHerr talman!  Vårt liv på jorden skulle inte finnas\r\ntill om inte solen alltid strålade över oss med sin\r\nnästan outsinliga energi. Solenergin värmer upp\r\nluftlagret ovanför oss. Det är samma värme som jag\r\nkänner strömma emot mig som nyvald\r\nriksdagsledamot från tjänstemän och anställda här i\r\nriksdagen och från Lilly, som håller ordning på mitt\r\nrum. Tack för det.\r\nHerr talman!  På grund av människans skaparkraft\r\noch idérikedom har vi kunnat utnyttja energin. Men\r\nunder tidernas gång har utnyttjandet tagit sådana\r\nproportioner att energianvändningen har blivit en av\r\nhuvudorsakerna till jordens stora miljöproblem.Ett\r\naccelererat utökat energiutnyttjande i industriländerna\r\nhar medfört att den s.k. växthuseffekten höjer jordens\r\ntemperatur på grund av alltför stora koldioxidutsläpp\r\nfrån förbränning av olja, kol och naturgas.\r\nAlltsedan industrialismens intåg har\r\nkoldioxidhalten i atmosfären på grund av fossila\r\nbränslen ökat med 28 %. I-länderna står för 6\r\nmiljarder ton per år, och u-länderna står för mindre än\r\n2 miljarder ton.\r\nFör att få ett samhälle i ekologisk balans är vi\r\ntvingade att sluta med användningen av fossila\r\nbränslen. Det behövs ett helt nytt tänkande för att man\r\nskall få totala satsningar på förnybar energi. Det krävs\r\nen helhetssyn på omvärlden där konsekvenser av ett\r\nfelaktigt energiutnyttjande belyses med hänsyn tagen\r\ntill hela energiförloppet.\r\nKoldioxidskatten för elintensiv industri och\r\ntillverkningsindustri måste bli lika hög som för\r\nhushållen. När förra regeringen avgav\r\nkretsloppspropositionen sänktes koldioxidskatten för\r\nindustrin från 24 öre till 8 öre per kilo utsläppt\r\nkoldioxid.\r\nOm det skall satsas helhjärtat på en sänkning av\r\nkoldioxidutsläppen är en ordentlig styrning nödvändig\r\nmed hjälp av koldioxidskatt.\r\nPropåer från EU visar nu att EU inte kommer att\r\ninföra en enhetlig EU-avgift på utsläpp av koldioxid. I\r\nstället blir det punktskatter på vattenkraftsel och\r\nkärnkraftsel.\r\nHerr talman! Drivmedel som används i dagens\r\ntrafiksystem bidrar till att skogen dör genom det\r\nmarknära ozonet, som direkt angriper barrsättning hos\r\ngranar och gör så att granens immunförsvar, kådan,\r\ntränger ut från stammen.\r\nAlmarna runt våra flygplatser dör på grund av\r\nutsläpp av flygbensin vid start och landning. Allergier\r\noch astma ökar i takt med ökad trafikintensitet.\r\nTransportsektorn bidrar i dag med den största\r\nandelen av koldioxidemissionen, samtidigt som\r\nkväveoxider från trafiken bidrar till försurningen,\r\nbåde lokalt och kontinentalt.\r\nEn verklig satsning på alternativa drivmedel\r\nsåsom växtbaserade oljor och alkoholer är viktigt.\r\nBiogas utvunnen från rötning av avloppsslam och\r\nväxtrestproduktion har en potential att sänka\r\nutsläppen från den tunga trafiken med 70 %.\r\nBränslecellsteknik i motorer är ett steg i rätt\r\nriktning. Framställning av vätgas med solcellsteknik,\r\ndär vätgasen i en framtid används som drivmedel i\r\nflygplan, bilar och bussar utan farliga avgaser är en\r\nanpassning till ett ekologiskt samhälle.\r\nI ett ekologiskt hållbart samhälle måste olika\r\nlösningar till för att man inte skall få ett\r\növerutnyttjande av naturen utan i stället  en balans\r\nmellan skilda tekniker.\r\nHerr talman! En avveckling av kärnkraften måste\r\npåbörjas under denna mandatperiod. Ett nödvändigt\r\nförsta steg är att ytterligare drifttillstånd inte får ges\r\ntill Ringhals 2.\r\nKärnkraften måste bära sina egna\r\nförsäkringskostnader. Som det nu är ligger\r\nförsäkringen på 1 miljard kronor. Kostnaderna för\r\nTjernobylolyckan är uppe i minst tusen gånger mer.\r\nDe är omöjliga att beräkna på grund av att människor\r\noch framför allt barn kommer att dö och håller på att\r\ndö av bl.a. sköldkörtelcancer.\r\nBarnen badar i den radioaktiva floden Djnepr\r\nutanför Kiev, och huden skadas på armar och ben.\r\nMänniskor har återvänt till den kontaminerade zonen\r\ndär deras bostäder ligger. Hur skall man över huvud\r\ntaget kunna beräkna priset på människoliv och\r\nlidande?\r\nEn rivning av Tjernobylreaktorn är nära\r\nförestående, då man beräknar att nya utsläpp kommer\r\natt ske inom fem år, därför att betonginkapslingen\r\nhåller på att spricka. Åtta år efter olyckan utsätts taket\r\nför 50 rad i timmen, jämfört med tillåten årsdos som\r\nligger på 5 rad per år. Rivningsprojektet löper över 20\r\når och är kostnadsberäknat till 20 miljarder kronor.\r\nAllt detta för att få bort en svårt kontaminerad\r\nreaktor!\r\nVi behöver få en lagstadgad kärnkraftsavveckling.\r\nVi får inte gå in i en ny eventuell kärnkraftsera med\r\ns.k. rubbia-reaktorer, en mycket kostsam utveckling.\r\nEn rubbia-spallator laddas med torium i stället för\r\nuran. De radioaktiva klyvningsprodukterna blir inte\r\nmycket mindre än i nuvarande kärnkraftverk, och med\r\nden mängd av nuklider som bildas blir det svårt att\r\nkontrollera avfallet, även om motsatsen påstås, om\r\nman inte har en färdig avfallsteknik.\r\nUtveckling av rubbia-kraftverk, brid-reaktorer och\r\nfusionsteknik blir en dyrbar broms för satsning på\r\nenergieffektiv och förnybar energi.\r\nInom en framtid beräknas energipriset att\r\nfördubblas, och det oberoende av en avveckling av\r\nkärnkraften.\r\nHerr talman! Sverige har bland de lägsta\r\nelpriserna i världen. Sedan 1945 har elpriset bara ökat\r\nmed 16 %, medan priset på arbetskraft har ökat med\r\nflera hundra gånger så mycket. Miljöpartiet vill därför\r\nskatteväxla - ett initiativ som togs av Miljöpartiet\r\nredan 1982 - mellan arbetskraft och energi, dvs. skatt\r\npå kärnkraft och fossila bränslen, samt\r\nmiljöförstörande utsläpp, detta för att skapa fler\r\narbetstillfällen och styra vårt samhälle mot\r\nenergieffektivisering, miljövänligare drivmedel och\r\nett bättre energiutnyttjande med naturliga ekologiska\r\nmetoder.</pre><pre>Anf.  144  ROY OTTOSSON (mp):\r\nHerr talman! I morse drogs en av decenniets\r\nviktigaste propositioner på miljöområdet tillbaka av\r\nregeringen. Den förra regeringens urvattnade och\r\nstympade förslag till samlad miljölagstiftning i en\r\nmiljöbalk har avvisats, och den nya regeringen har\r\nlovat att återkomma med ett bättre förslag. Samtidigt\r\ndrogs en partimotion från Miljöpartiet de gröna med\r\n26 viktiga ändringsförslag tillbaka. Jag skall\r\nåterkomma till några av dem längre fram.\r\nDet var Miljöpartiet de gröna som först ställde\r\nkravet på att svensk miljölagstiftning skall samlas i en\r\nmiljöbalk. Vi gjorde det i vårt första miljöprogram\r\nsom antogs inför valet 1982, innan partiet ens var ett\r\når gammalt. Tanken var då, liksom nu, att det\r\nosammanhängande och alltmer oöverskådliga\r\nlapptäcket av miljölagar skulle gjutas samman till en\r\nsammanhållen, heltäckande, konsekvent och radikal\r\nmiljölagstiftning.\r\nJag minns bara alltför väl hur kravet på miljöbalk\r\ndå bemöttes av de andra partierna. Alla från höger till\r\nvänster idiotförklarade oss. Kravet på miljöbalk\r\nviftades bort som ointressant, oväsentligt och\r\ninnehållslöst. Likadant var det i valet 1985. Inför valet\r\n1988, valet då miljöfrågorna för första gången slog\r\nigenom i svensk rikspolitik, var det precis samma\r\nhistoria. Miljöpartiet de gröna var det enda parti som\r\nkrävde en heltäckande lagstiftning samlad i en\r\nmiljöbalk. Men nu var det ändå en och annan politiker\r\ni de andra partierna som började att hålla med om att\r\ndet kanske var en och annan brist i lagstiftningen. När\r\nsälar flöt upp döda i Västkustens badparadis började\r\nandra politiker att ge oss rätt. Man måste göra något\r\nradikalt åt miljölagstiftningen.\r\nNär vi i De gröna kom in i riksdagen 1988 var det\r\nmed ambitionen att vinna riksdagens gehör för ett\r\ngenomgripande lagstiftningsarbete på miljösidan. Att\r\nfå till stånd en miljöbalk var ett centralt mål för den\r\ndåvarande gröna riksdagsgruppen. Så småningom,\r\nmen inte utan stort motstånd och mycket bökande,\r\nfick vi med oss regeringen på att se över\r\nmiljölagstiftningen. En utredning,\r\nMiljöskyddskommittén, tillsattes. Men den\r\nutredningen hade inte inledningsvis direktivet att\r\nutforma ett förslag till miljöbalk. Det kom ett\r\ntilläggsdirektiv med den innebörden först efter hot om\r\navhopp och andra ansträngningar. När utredningen\r\nhade fått upp spåret, när juristerna på allvar började\r\narbetet med att sammanfoga huvuddelen av svensk\r\nmiljölagstiftning i en samlad miljöbalk föll bitarna\r\nsnabbt på plats. Kritikerna mot miljöbalken tystnade\r\nefter hand. Numera säger alla partier att de vill ha en\r\nmiljöbalk. Som jag ser det är det en väldig framgång\r\nför oss.\r\nMiljöskyddskommitténs förslag till miljöbalk\r\nlades fram för ett och ett halvt år sedan. Det var i\r\nhuvudsak ett mycket bra förslag. För det första var det\r\nheltäckande, det gällde all miljöpåverkande\r\nverksamhet. För det andra hade man gått ganska långt\r\nnär det gällde att sammansmälta den äldre\r\nmiljölagstiftningen. För det tredje innebar just detta\r\natt ambitionsnivån hade höjts och att ett modernt\r\nsynsätt på miljöproblemen hade införts för hela\r\nmiljöområdet. För det fjärde innehöll förslaget en rad\r\nviktiga konkreta förbättringar. Naturligtvis hade man\r\nkunnat gå mycket längre, men förslaget var en bra\r\ngrundplatta för fortsatt reformering.\r\nMen den borgerliga regeringens urvattnade förslag\r\nvar tyvärr inte heltäckande. Det gällde bara de delar\r\nav miljölagstiftningen som finns med i förslaget till\r\nmiljöbalk, och det rör sig faktiskt bara om en mindre\r\ndel. Förslaget var också urvattnat på en lång rad\r\npunkter. Praktiskt taget alla kontroversiella punkter\r\nvar borttagna. När kommittén fick se förslaget från\r\nregeringen hoppade först miljörörelsen av och sedan\r\noppositionen några dagar senare, detta efter drygt fyra\r\nårs utredande. Det vittnar litet grand om den\r\nförsämring som hade genomförts. Jag är beredd att\r\nhålla med dem som säger att det miljöbalksförslaget\r\nbara var en enkel sammanställning av befintlig\r\nlagstiftning och inte den sammangjutning som man\r\negentligen behövde.\r\nHerr talman!  Det är mycket viktigt att den nya\r\nregeringen snabbt kommer med ett nytt och bättre\r\nförslag till miljöbalk. Införandet av balken är planerat\r\ntill den 1 juli 1995. Det är viktigt att det verkligen blir\r\npå det sättet. Ett nytt förslag till miljöbalk måste\r\ndärför framläggas redan under hösten för att man skall\r\nkunna fatta beslut under vintern. Miljöbalken får inte\r\nhamna i långbänk. Det skulle lamslå mycket av\r\nmiljöarbetet i landet. Det skulle också vara ett mycket\r\nstort svek av Socialdemokraterna om så skedde. Det\r\nfinns ett kommittéförslag, det är i stort sett bara att\r\nkopiera det och göra några smärre förbättringar.\r\nJag skall ta upp några förbättringar som vi från\r\nMiljöpartiet vill se. När det gäller miljöbalkens\r\nomfattning kan man enkelt föra in 19 kap. vattenlagen\r\nom skydd för vattenförsörjning m.m. i kommitténs\r\nförslag till miljöbalk.\r\nÄven skötsellagen borde kunna införas i balken\r\ntämligen enkelt.\r\nStrålskyddslagen skall naturligtvis ingå i balken.\r\nDet hade kommittén föreslagit, när den förra\r\nregeringen hade tagit bort det. Det går bra att införa\r\nden igen.\r\nBiotekniska produkter skall självklart omfattas av\r\nbalken. Det föreslog kommittén, och det bör föras in\r\nigen.\r\nDet finns en del andra saker som skulle kunna tas\r\nmed i balken, såsom andra delen av vattenlagen,\r\nskogsvårdslagen, men det skulle ta längre tid för det\r\nbehöver utredas. Det bör man göra i ett annat steg\r\nefter det att man först antagit balken. Det kan man\r\ngöra litet längre fram.\r\nDe allmänna aktsamhetsreglerna måste skrivas\r\nom. De måste göras tillämpliga på all\r\nmiljöpåverkande verksamhet, inte bara på sådant som\r\nfinns i specialavsnitt i balken. Vi behöver ett\r\nheltäckande paraply för all miljöpåverkan.\r\nDet är viktigt att man i de allmänna\r\naktsamhetsreglerna också får in en övergripande\r\nstoppregel. Det var mycket diskussion om stoppregler\r\ni kommittén. Kommittén föreslog en ganska radikal\r\nsådan. Det har helt tagits bort av den förra regeringen.\r\nDet är mycket märkligt, för det innebär att det\r\negentligen inte finns någon gräns för hur mycket man\r\nfår förstöra miljön och skada hälsan.</pre><pre>Anf.  145  DAN ERICSSON (kds) replik:\r\nHerr talman!  Jag kan inte göra annat än att\r\nkonstatera att jag tycker att Miljöpartiet har gjort ett\r\nriktigt självmål. Här säger Roy Ottosson att man har\r\ndrivit frågan om en samlad miljölagstiftning sedan\r\n1982. Han idiotförklarar alla andra partier.\r\nKristdemokraterna driver faktiskt den frågan också,\r\näven om vi inte suttit i parlamentet under hela denna\r\ntid. Nu när vi har förslaget på bordet ställer man som\r\nenda krav på den nya regeringen att ta tillbaka detta\r\nförslag till miljöbalk. Är inte det ett ordentligt\r\nsjälvmål, Roy Ottosson?\r\nDet enda ni har lyckats påverka denna regering\r\nmed är att dra tillbaka ett förslag till en samlad\r\nmiljölagstiftning som verkligen skulle föra\r\nmiljöfrågan framåt. Ni ställde inga andra krav på\r\ndenna regering, utan ni stödde den in blanco redan i\r\nvalrörelsen oavsett vilken miljöpolitik den tänkte\r\nbedriva.\r\nRoy Ottosson vill ha in tre saker. För det första\r\nvill han ha in en del av vattenlagen. Okej, låt oss\r\nresonera om det. Vi var öppna för det tidigare. För det\r\nandra vill han ha in strålskyddslagen. Okej, låt oss\r\nresonera om det också. Det är inga problem för vår\r\ndel. För det tredje vill ha in bestämmelser om\r\nbiotekniska produkter. Där har vi redan antagit en\r\nproposition här i riksdagen under våren.\r\nVi hade ytterligare förslag, exempelvis förlängd\r\npreskriptionstid för miljöbrott, men det finns flera\r\nsaker. Vad jag tog upp i den förra debatten var de två\r\npunkter som socialdemokraterna hade angett som skäl\r\nför att dra tillbaka förslaget till miljöbalk. Där är det\r\ninga problem i övrigt. Varför har ni gjort detta\r\nsjälvmål, när det ligger ett förslag om en samlad\r\nmiljölagstiftning?</pre><pre>Anf.  146  ROY OTTOSSON (mp) replik:\r\nHerr talman!  Dan Ericsson tror att han vet vad vi\r\nhar framfört för krav på regeringen. Vårt krav är att vi\r\nskall få en riktig miljöbalk som är heltäckande. Det\r\nförslag som den förra regeringen lade fram var inte\r\nheltäckande. Det gällde bara en mindre del av\r\nmiljöområdet. Ni har tagit bort de övergripande\r\naktsamhetsreglerna i stort sett helt. Ni har tagit bort de\r\ngenerella föreskrifterna, som är en av huvudsakerna i\r\nden nya miljöbalken. Ni hade försämrat det så till den\r\nmilda grad att det utdömdes av en samlad miljörörelse\r\nsom en enkel sammanställning, som dessutom var\r\nganska osammanhängande. Den sammangjutning som\r\nman skulle få hade den förra regeringen saboterat.\r\nI regeringsförhandlingarna drev vi väldigt hårt\r\nkravet att vi måste ha en bra miljöbalk. Det var 26\r\nkrav i den motion som vi drog tillbaka i dag, eftersom\r\npropositionen drogs tillbaka. Läs dem, Dan Ericsson.\r\nDet är inte så som Dan Ericsson här säger. Ni hade\r\negentligen skjutit sönder hela balkförslaget och\r\nförsummat tillfället att verkligen göra en\r\ngenomgripande sammangjutning av svensk\r\nmiljölagstiftning. Det gäller även sådana områden\r\nsom jordbruket. Ni hade undantagit i stort sett allting\r\nvad gäller jordbruk, skogsbruk och fiske från\r\nmiljöansvaret. Vi anser att samma miljöansvar\r\nsjälvklart bör ligga där som på industrin. Ni lyfte bort\r\nde delarna. Vad jag krävde nyss var att man skall ta in\r\nskötsellagen, skogsvårdslagen osv. så att samma\r\nmiljökrav ställs på alla i samhället.</pre><pre>Anf.  147  DAN ERICSSON (kds) replik:\r\nHerr talman!  Roy Ottosson framhärdar och menar\r\natt det inte skulle ha varit möjligt att göra produkten\r\nbättre här i riksdagen. Han nämner 26 punkter. Låt oss\r\nresonera om dem.\r\nVad som nu kommer att hända - efter ert enda\r\nkrav på den nya regeringen, att dra tillbaka förslaget\r\nom miljöbalken - är att ni försenar hela\r\nlagstiftningsarbetet. Vi får ingen samlad\r\nmiljölagstiftning den 1 juli 1995. Vi vet inte när vi får\r\ndet. Vi har inte fått någon tidsbestämmelse här i dag\r\näven om vi har begärt att få det. Det är resultatet av\r\nert arbete med en samlad miljölagstiftning.\r\nVi kan givetvis resonera om era 26 punkter. Jag\r\nskall läsa dem även om motionen är tillbakadragen.\r\nDet arbete som utfördes av Miljöskyddskommittén\r\nhar legat till grund för propositionen. Jag tycker inte\r\natt propositionen är perfekt, utan vi kan alltså resonera\r\nom ett antal punkter. Men nu vet vi inte om det\r\nkommer att hända någonting. Vi vet inte när det\r\nkommer ett förslag. Vi vet att allting försenas. Det har\r\nmiljön inte råd med. Det, Roy Ottosson, är ett präktigt\r\nsjälvmål från Miljöpartiet.</pre><pre>Anf.  148  ROY OTTTOSSON (mp) replik:\r\nHerr talman!  Jag vet inte om Dan Ericsson riktigt\r\nhör på här. Vårt krav på regeringen var att få en bra\r\nmiljöbalk. I det krav som vi ställt ingår att införandet\r\nav den inte skall försenas en dag. Jag sade det nyss\r\nfrån talarstolen. Det är vad det handlar om.\r\nVi accepterar inte ett dåligt, urvattnat och\r\nosammanhängande förslag, utan vi vill ha ett bra\r\nförslag.\r\nSjälvklart var vi beredda att förbättra det dåliga\r\nförslaget från den förra regeringen. Det var därför\r\nsom vi väckte en motion med 26 konkreta punkter för\r\natt verkligen visa att vi tar detta på djupaste allvar,\r\nalldeles oavsett vad vi får för underlag. Men vi vet om\r\natt Miljöskyddskommittén tog fram ett riktigt bra\r\nförslag jämfört med det som förra regeringen lade\r\nfram. Det hade varit mycket bättre att lägga fram det.\r\nJag hoppas att Dan Ericsson kommer att medverka\r\ntill att trycka på den nya regeringen, så att vi\r\nverkligen får fram ett nytt förslag till miljöbalk utan\r\nförsening. Det måste vi arbeta väldigt medvetet med, i\r\nalla fall vi som bryr oss om miljön. Annars finns\r\nrisken att det blir en långbänk, och det skulle vara\r\nmycket allvarligt. Det är allvarligt framför allt på en\r\npunkt, och det gäller miljökvalitetsnormer. Det var det\r\nbästa som fanns kvar av det urvattnade förslaget. Jag\r\nhar en stark känsla av att förslaget just därför kommer\r\ntillbaka ganska snabbt.\r\nVi kommer att göra allt för att få ett bra förslag till\r\nmiljöbalk. Jag hoppas att även kds och Dan Ericsson\r\nvill medverka i det.\r\n(forts. prot. 12)</pre><pre>7 §  Bordläggning\r\nAnmäldes och bordlades\r\nPropositioner\r\n1994/95:39 Införlivande av vissa direktiv enligt EES-\r\navtalets Bilaga VII, m.m.\r\n1994/95:44 Konkurrensverkets ställning i\r\növerklagande ärenden enligt konkurrenslagen\r\n(1993:20), m.m.\r\n1994/95:51 Överklagande av Datainspektionens beslut\r\ni vissa ärenden</pre><pre>Motioner\r\nmed anledning av skriv. 1994/95:1 Finska språkets\r\nställning i Sverige\r\n1994/95:Ub4 av Inger Davidson (kds)\r\n1994/95:Ub5 av Sinikka Bohlin och Paavo Vallius (s)\r\n1994/95:Ub6 av Andreas Carlgren m.fl. (c)</pre><pre>med anledning av prop. 1994/95:3\r\nNationalstadsparken Ulriksdal-Haga-Brunnsviken-\r\nDjurgården\r\n1994/95:Bo2 av Andreas Carlgren (c)\r\n1994/95:Bo3 av Sylvia Lindgren m.fl. (s)\r\n1994/95:Bo4 av Owe Hellberg m.fl. (v)\r\n1994/95:Bo5 av Ewa Larsson m.fl. (mp)</pre><pre>med anledning av prop. 1994/95:6 Totalförsvarsplikt\r\n1994/95:Fö1 av Birthe Sörestedt och Bengt\r\nSilfverstrand (s)\r\n1994/95:Fö2 av Birgitta Hambraeus (c)\r\n1994/95:Fö3 av Sigrid Bolkéus och Lena Klevenås (s)\r\n1994/95:Fö4 av Karin Wegestål och Tomas Eneroth\r\n(s)\r\n1994/95:Fö5 av Jan Jennehag (v)\r\n1994/95:Fö6 av Lennart Rohdin m.fl. (fp)</pre><pre>med anledning av prop. 1994/95:7 Lag om civilt\r\nförsvar\r\n1994/95:Fö7 av Annika Nordgren m.fl. (mp)\r\n1994/95:Fö8 av Annika Nordgren m.fl. (mp)\r\n1994/95:Fö9 av Åke Carnerö (kds)\r\n1994/95:Fö10 av Anders Svärd (c)</pre><pre>med anledning av prop. 1994/95:8 Lag om\r\nsocialförsäkringsregister\r\n1994/95:Sf1 av Karin Falkmer och Inger René (m)</pre><pre>med anledning av prop. 1994/95:11 Differentierad\r\nskatt på blyfri bensin\r\n1994/95:Sk1 av Jan Jennehag (v)\r\n1994/95:Sk2 av Ronny Korsberg (mp)</pre><pre>med anledning av prop. 1994/95:12 Handläggning av\r\nungdomsmål\r\n1994/95:Ju1 av Lars-Erik Lövdén m.fl. (s)\r\n1994/95:Ju2 av Alice Åström m.fl. (v)</pre><pre>med anledning av prop. 1994/95:14 Ny\r\nfastighetsmäklarlag\r\n1994/95:L4 av Sören Lekberg och Nils T Svensson (s)\r\n1994/95:L5 av Stig Bertilsson (m)\r\n1994/95:L6 av Sinikka Bohlin och Axel Andersson (s)</pre><pre>med anledning av prop. 1994/95:18 Finansiering av\r\nmyndighetstillsynen för den avreglerade elmarknaden,\r\nm.m.\r\n1994/95:N1 av Arne Kjörnsberg (s)</pre><pre>med anledning av prop. 1994/95:19 Sveriges\r\nmedlemskap i Europeiska unionen\r\n1994/95:K2 av Margaretha af Ugglas m.fl. (m)\r\n1994/95:U2 av Bengt Kronblad m.fl. (s)\r\n1994/95:U3 av Lilian Virgin och Ingibjörg\r\nSigurdsdóttir (s)\r\n1994/95:U4 av Lilian Virgin m.fl. (s)\r\n1994/95:U5 av Chatrine Pålsson m.fl. (kds)\r\n1994/95:U6 av Fanny Rizell m.fl. (kds)\r\n1994/95:U7 av Roland Larsson (c)\r\n1994/95:U8 av Gudrun Lindvall m.fl. (mp)\r\n1994/95:U9 av Lisbeth Staaf-Igelström m.fl. (s)\r\n1994/95:U10 av Sigrid Bolkéus och Per Erik\r\nGranström (s)\r\n1994/95:U11 av Patrik Norinder och Ulla Löfgren (m)\r\n1994/95:U12 av Widar Andersson (s)\r\n1994/95:U13 av Sivert Carlsson m.fl. (c)\r\n1994/95:U14 av Dan Ericsson och Holger Gustafsson\r\n(kds)\r\n1994/95:U15 av Gudrun Schyman m.fl. (v)\r\n1994/95:U16 av Sven Hulterström m.fl. (s)\r\n1994/95:U17 av Lennart Brunander m.fl. (c)\r\n1994/95:U18 av Marie Wilén (c)\r\n1994/95:U19 av Maj-Inger Klingvall m.fl. (s)\r\n1994/95:U20 av Göran Magnusson m.fl. (s)\r\n1994/95:U21 av Kjell Ericsson (c)\r\n1994/95:U22 av Göthe Knutson (m)\r\n1994/95:U23 av Göte Jonsson (m)\r\n1994/95:U24 av Marianne Samuelsson m.fl. (mp)</pre><pre>med anledning av prop. 1994/95:23 Ett effektivare\r\nbrottmålsförfarande\r\n1994/95:Ju3 av Sten Östlund och Sverre Palm (s)\r\n1994/95:Ju4 av Patrik Norinder (m)\r\n1994/95:Ju5 av Sigrid Bolkéus (s)\r\n1994/95:Ju6 av Karl-Erik Persson m.fl. (v)\r\n1994/95:Ju7 av Anders Svärd (c)</pre><pre>med anledning av prop. 1994/95:26 Förlängning av\r\ntiden för stimulansbidrag till kommuner som ökar sitt\r\nflyktingmottagande\r\n1994/95:Sf2 av Bo Nilsson (s)</pre><pre>med anledning av prop. 1994/95:33 Fortsatt giltighet\r\nav 1952 års tvångsmedelslag\r\n1994/95:Ju8 av Alice Åström m.fl. (v)</pre><pre>8 §  Kammaren åtskildes kl.18.29.</pre><pre>Förhandlingarna leddes\r\nav förste vice talmannen från sammanträdets början\r\nt.o.m. 6 § anf. 16 (delvis),\r\nav andre vice talmannen därefter t.o.m. anf. 49\r\n(delvis),\r\nav tredje vice talmannen därefter t.o.m anf 80\r\n(delvis),\r\nav andre vice talmannen därefter t.o.m. anf. 116\r\n(delvis) och\r\nav förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}