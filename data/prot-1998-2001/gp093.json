{"dokumentstatus":{"dokument":{"hangar_id":"2348298","dok_id":"GP093","rm":"2001/02","beteckning":"3","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"3","slutnummer":"0","datum":"2001-09-20 00:00:00","systemdatum":"2005-10-27 12:12:48","publicerad":"2001-09-20 00:00:00","titel":"Riksdagens snabbprotokoll 2001/02:3 Torsdagen den 20 september","subtitel":null,"status":null,"htmlformat":null,"relaterat_id":null,"source":"webbnav","sourceid":"{93490232-E882-4013-A8B5-2F040F477AF6}","dokument_url_text":"http://data.riksdagen.se/dokument/GP093/text","dokument_url_html":"http://data.riksdagen.se/dokument/GP093","dokumentstatus_url_xml":"http://data.riksdagen.se/dokumentstatus/GP093","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 2001/02:3</div>\r\n<div class=\"sidhuvud_datum\">Torsdagen den 20 september</div>\r\n<div class=\"sidhuvud_klockslag\">Kl. 10.00 - 12.50</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor</pre><pre>\r\n--------------------------------------------</pre><pre>1 §  Ny riksdagsledamot, m.m.\r\nUpplästes och lades till handlingarna följande från\r\nValprövningsnämnden inkomna</pre><pre>Berättelse om granskning av bevis för riksdagsleda-\r\nmot och ersättare för riksdagsledamöter\r\nTill Valprövningsnämnden har från Riksskatte-\r\nverket inkommit bevis om att Anna Kinberg (m),\r\nStockholm, utsetts till ny ledamot av riksdagen\r\nfr.o.m. den 18 september 2001 sedan Carl Bildt (m)\r\navsagt sig sitt uppdrag som riksdagsledamot. Från\r\nRiksskatteverket har också inkommit protokoll angå-\r\nende utseende av ersättare.\r\nValprövningsnämnden har denna dag granskat\r\nbeviset för den nya ledamoten och protokollet angå-\r\nende ersättare och därvid funnit att de blivit utfärdade\r\ni enlighet med 19 kap. 11 § vallagen.\r\nStockholm den 18 september\r\nLars Tottie/\r\nKerstin Siverby</pre><pre>2 §  Kompletteringsval till arbetsmarknadsut-\r\nskottet</pre><pre>Talmannen meddelade att Moderata samlingspar-\r\ntiets riksdagsgrupp på grund av uppkommen vakans\r\nanmält Anna Kinberg som suppleant i arbetsmark-\r\nnadsutskottet.</pre><pre>Talmannen förklarade vald till</pre><pre>suppleant i arbetsmarknadsutskottet\r\nAnna Kinberg (m)</pre><pre>3 §  Debatt med anledning av budgetpropositio-\r\nnen</pre><pre>Finansministern överlämnade regeringens proposition\r\n2001/02:1 med förslag till statsbudget för budget-\r\nåret 2002, reviderad finansplan, budgetpolitiska\r\nmål, ändrade anslag för budgetåret 2001, skatte-\r\nfrågor m.m.</pre><pre>Anf.  1  Finansminister BOSSE RING-\r\nHOLM (s):\r\nFru talman! Ärade ledamöter och åhörare! Förra\r\nveckan inträffade något som vi aldrig kommer att\r\nglömma. Terrordåden i USA var en fruktansvärd\r\nhändelse, en mänsklig katastrof. Frågan är: Påverkar\r\ndetta världsekonomin?\r\nDet är i dag ännu för tidigt att dra några säkra\r\nslutsatser. Redan före de tragiska händelserna i USA\r\nfanns en betydande osäkerhet om när den amerikans-\r\nka ekonomin skulle vända och ta fart igen. Nu för-\r\nstärks denna osäkerhet ytterligare. Samtidigt talar\r\nflera faktorer för att de ekonomiska konsekvenserna\r\nav terrordåden i USA är begränsade. Räntan har\r\nsänkts i USA och EMU-området, och även i Sverige.\r\nDet finns en tydlig beredskap för ett beslutsamt eko-\r\nnomiskt politiskt agerande.\r\nSamtidigt är det viktigt att komma ihåg att den\r\nsvenska ekonomin står väl rustad inför en eventuell\r\nförlängd konjunkturnedgång. Det är ordning och reda\r\ni de offentliga finanserna. Inflationsförväntningarna\r\när låga. Räntorna är låga. De offentliga finanserna\r\nvisar betydande överskott.\r\nDen ansvarsfulla ekonomiska politiken har de se-\r\nnaste åren möjliggjort stora avbetalningar på\r\nstatsskulden. Under den här mandatperioden, från\r\n1998 till 2002, kommer statsskulden att amorteras\r\nmed 1 miljard kronor per riksdagsledamot, eller med\r\nandra ord med 349 miljarder kronor. Sverige står\r\nbetydligt bättre rustat än många av våra europeiska\r\ngrannländer, som trots de senaste årens ekonomiska\r\nhögkonjunktur fortfarande dras med underskott i sina\r\nbudgetar.\r\nSverige står också på andra områden väl rustat in-\r\nför framtiden. Jag läste i gårdagens Financial Times\r\natt OECD den här veckan kommer att offentliggöra\r\nen rapport där man utnämner Sverige till världens\r\nmest kunskapsbaserade ekonomi. Efter Sverige följer\r\nUSA, Sydkorea och Finland. OECD-rapportens hu-\r\nvudbudskap är att förmågan att skapa, fördela och\r\nanvända kunskap alltmer är en central konkurrensför-\r\ndel och av stor betydelse för tillväxt och levnadsstan-\r\ndard. Och Sverige leder denna utveckling enligt\r\nOECD.\r\nDet är ingen tillfällighet att vi har hamnat i detta\r\nläge. Den ekonomiska politiken har under de senaste\r\nåren handlat mycket om att bygga upp marginaler,\r\nsamtidigt som vi har gjort stora investeringar i utbild-\r\nning och forskning. Det har handlat om att skapa en\r\nlångsiktigt uthållig ekonomi som kan möta sväng-\r\nningar och motverka nedgångar.\r\nVi skriver i budgeten och finansplanen att om till-\r\nväxten skulle bli svagare kan vi tänka oss motsvaran-\r\nde anpassning av överskottsmålet för de offentliga\r\nfinanserna. Målet om 2 % överskott i genomsnitt över\r\nen konjunkturcykel ger Sverige utrymme att under\r\nvissa år ha ett lägre överskott. Människor ska inte\r\nbehöva drabbas av besparingar som slår mot hus-\r\nhållsekonomin eller mot kvaliteten i välfärden. Vi har\r\nskaffat oss en buffert, en säkerhetsmarginal. Vi behö-\r\nver inte nu börja diskutera hur vi ska spara i alla\r\ntrygghetssystem, och därför ligger det reformpaket\r\nsom riksdagen beslutade om i våras fast. Det är vik-\r\ntigt att vi fortsätter med ordning och reda i ekonomin\r\nså att alla människor kan lita på att våra trygghets-\r\nsystem står pall den dag då de verkligen behövs. Det\r\när det som har varit målsättningen med de senaste\r\nårens ekonomiska politik.\r\nFru talman! Höstens budget är en budget för till-\r\nväxt och rättvisa. Välfärdsreformer för 21 miljarder\r\nkronor föreslås. Samtidigt läggs förslag om skatte-\r\nsänkningar för låg- och medelinkomsttagare och\r\npensionärer. Totalt handlar det om rättvisereformer\r\noch skattesänkningar för 44 miljarder kronor.\r\nÅrets budget är en budget för tillväxt. Socialde-\r\nmokratisk ekonomisk politik har alltid handlat om att\r\nsätta jobben främst. Att människor ska kunna få jobb\r\nkrävs för att ekonomin ska kunna växa.\r\nMed årets budget lägger regeringen fast ett antal\r\nförslag som stärker den ekonomiska tillväxten. Det\r\nhandlar om skattesänkningar för låg- och medelin-\r\nkomsttagare och pensionärer som gör att hushållen\r\nkan öka sin konsumtion. Föräldrar får kanske råd att\r\nköpa nya cyklar till barnen. Pensionärer får råd att\r\nunna sig lite mer, kanske en extra tågresa till sina\r\nbarn och barnbarn som bor i en annan del av landet.\r\nMer resurser till kommuner och landsting gör att\r\nfler kan anställas i skolan. Fler sjuksköterskor och\r\nundersköterskor kan få jobb i vården, och fler för-\r\nskollärare kan anställas på dagis. Bara regeringens\r\nförslag om en särskild skolsatsning på 5 miljarder\r\nkronor innebär att 15 000 fler lärare och annan skol-\r\npersonal kan anställas. Maxtaxan på dagis och skatte-\r\nsänkningar för vanliga människor gör att marginalef-\r\nfekterna minskar.\r\nRegeringen föreslår också stora resurser för att\r\nöka människors kunskaper och kompetens. Vi pre-\r\nsenterar en skärpt konkurrenspolitik, och inte minst\r\nföreslår vi förbättrade förutsättningar för småföreta-\r\ngare i glesbygd. Regeringen föreslår också en rad\r\nåtgärder för ett ökat företagande. Det handlar om\r\nsänkt skatt för investmentbolag. Det handlar om ned-\r\nsatta socialavgifter för företag i inre Norrland, delar\r\nav Bergslagen och Värmland.\r\nHöstens budget är en budget för rättvisa. Det är\r\ninte nog att klara ekonomin och sysselsättningen om\r\nvi inte också är beredda att ta det tredje steget, nämli-\r\ngen att se till att samhället blir mer rättvist. Här finns\r\ndet mycket att göra.\r\nDet finns stora orättvisor i dagens Sverige. Klass-\r\nsamhället är på många sätt fortfarande levande, även\r\nom det inte ser ut som vid det förra sekelskiftet.\r\nOrättvisorna går mellan dem som har ett arbete och\r\ndem som är arbetslösa, men också tvärs igenom ar-\r\nbetslivet. De går mellan kvinnor och män. De går\r\nmellan människor med olika bakgrund, och de går\r\ntvärs igenom landet och hotar att skapa ett tudelat\r\nSverige.\r\nOrättvisorna syns i lönekuvertet och på barnens\r\nkläder. De märks på boendestandard och semester-\r\nmöjligheter. De märks i karriärmöjligheter och infly-\r\ntande, i hälsa och brottsstatistik. De hörs också på det\r\nspråk som vi talar.\r\nSka orättvisorna kunna brytas måste kampen mot\r\narbetslösheten fortsätta. Den generella välfärden, som\r\nomfattar alla, måste stärkas. Men det krävs också\r\nsärskilda satsningar som direkt angriper klassklyftor-\r\nna och orättvisorna.\r\nI årets budget prioriteras barnen, barnfamiljerna,\r\npensionärerna och arbetslivet. Det handlar om stora\r\nrättvisereformer som gör livet lättare på många områ-\r\nden.\r\nLåt mig ge några exempel.\r\nMånga barnfamiljer har svårt att få pengar och tid\r\natt räcka till. I årets budgetproposition föreslås ett\r\nantal reformer för att förbättra deras situation. Max-\r\ntaxan i barnomsorgen, som införs från årsskiftet,\r\ninnebär kraftigt sänkta dagisavgifter, men också -\r\nvilket är viktigt - sänkta marginaleffekter, vilket ökar\r\nviljan till arbete.\r\nFöräldraförsäkringen förlängs med en pappamå-\r\nnad från årsskiftet. Det ger frihet för föräldrar att\r\nstanna hemma längre med det nyfödda barnet eller att\r\nta ut ersättningen som kortare arbetstid medan barnet\r\nfortfarande är litet.\r\nGarantinivån i föräldraförsäkringen föreslås höjas\r\ni flera steg.\r\nMånga pensionärer tycker att det är svårt att få\r\nhushållsekonomin att gå ihop. Det gäller särskilt de\r\npensionärer som bara har folkpension och pen-\r\nsionstillskott.\r\nRegeringens budgetproposition innehåller flera\r\nförslag för att stärka pensionärernas situation. Det\r\nhandlar om höjda bostadstillägg, en uppräkning av\r\npensionen med inflationen och sänkt skatt. Samman-\r\ntaget ger det ca 250 kr mer i månaden för den som\r\nbara har folkpension och pensionstillskott.\r\nPensionärer föreslås få ett ökat skydd mot höga\r\navgifter både i tandvården och äldreomsorgen. En\r\nensamstående pensionär föreslås bli garanterad att ha\r\ndrygt 4 100 kr kvar i månaden när avgiften till äldre-\r\nomsorgen är betald.\r\nSamtidigt är det viktigt att det finns vård och om-\r\nsorg som är tillräckligt bra när man väl behöver den.\r\nVården och omsorgen får därför ett rejält resurstill-\r\nskott på 9 miljarder kronor med de pengar som fri-\r\ngjorts bl.a. genom neddragningar i försvaret som nu\r\nbörjar betalas ut.\r\nVården och omsorgen behöver stärkas ytterligare.\r\nVäntetiderna i vården ska kortas. En särskild satsning\r\npå nästan 4 miljarder kronor föreslås just i syfte att\r\nminska köer och öka tillgängligheten i vården.\r\nResurserna till kommunerna stärks ytterligare när\r\nde 200 kr som nästan alla betalar i statlig skatt tillfal-\r\nler kommunerna även nästa år. Det ger kommuner\r\noch landsting en extra miljard.\r\nDe rättvisereformer som regeringen nu föreslår\r\nhandlar också om att förbättra situationen i arbetsli-\r\nvet.\r\nMånga vittnar om ökad stress, och antalet lång-\r\ntidssjukskrivningar ökar. I dag finns det 100 000\r\nmänniskor som har varit sjukskrivna i mer än ett år.\r\nDärför presenterar regeringen i budgetpropositionen\r\nett 11-punktsprogram för ökad hälsa i arbetslivet. Det\r\när ett mycket viktigt program som jag hoppas att\r\nparterna på arbetsmarknaden kommer att engagera sig\r\ni. Det fordrar i sista hand beslut på den enskilda ar-\r\nbetsplatsen och ett engagemang från fackliga organi-\r\nsationer och arbetsgivare.\r\nDet handlar naturligtvis också om den enskilde\r\nindividens trygghet. Årets budget innehåller också ett\r\nförslag om förbättrade villkor i arbetsskadeförsäk-\r\nringen.\r\nÅrets budget är också viktig ur ett principiellt ide-\r\nologiskt perspektiv. Med årets budget tas stora steg\r\nför att säkra den generella välfärdspolitiken.\r\nDet handlar om ett ideologiskt vägval. Antingen\r\nsatsar vi bara på dem som har det allra sämst eller\r\nockså satsar vi på att det stora flertalet ska få så bra\r\ntrygghet när man blir sjuk eller arbetslös eller under\r\nden tid då ens barn är små att man är beredd att betala\r\nskatt till det gemensamma för att nå allt detta.\r\nFörslaget om att höja taket i socialförsäkringarna\r\når 2003 - sjukförsäkringen och föräldraförsäkringen -\r\nunder förutsättning att statsfinanserna så tillåter, är\r\njust ett sådant ideologiskt ställningstagande om att\r\nvälfärden ska omfatta alla.\r\nÅrets budget är en budget för rättvisa och tillväxt.\r\nReformerna och skattesänkningarna ökar rättvisan\r\noch tryggheten och skapar mer jämlika villkor i sam-\r\nhället, något som driver utvecklingen framåt.\r\nTrygga människor vågar satsa. Trygga människor\r\nskaffar sig utbildning, byter jobb, startar ett företag\r\neller skaffar barn.\r\nRättvisa och trygghet är en förutsättning för till-\r\nväxt.\r\nMed årets budget tas ett stort antal steg för att öka\r\nrättvisan, men vi blir aldrig nöjda. Det är den social-\r\ndemokratiska reformismens karaktär. Det finns inga\r\nsnabba genvägar. Men successivt förbättrar vi männi-\r\nskors vardag steg för steg. Den här budgeten är ett\r\nstort steg på den vägen.\r\nNär nu regeringen presenterar budgetpropositio-\r\nnen för år 2002 vill jag till sist därför uttrycka ett tack\r\ntill mina kolleger i Vänsterpartiet och Miljöpartiet för\r\nett gott samarbete och för en god grund som vi har\r\nlagt för en bra ekonomisk utveckling i Sverige under\r\nde närmaste åren.\r\n(Applåder)</pre><pre>Anf.  2  GUNNAR HÖKMARK (m):\r\nFru talman! Plötsligt tränger sig några av livets\r\ntragedier på oss på ett sätt som vi inte kan vända oss\r\nbort ifrån; när det som finns i våra värsta mardröm-\r\nmar blir en eländig och konkret verklighet för med-\r\nmänniskor i Sundsvall, eller som förra tisdagen när\r\ndet ofattbara och avsiktliga skedde. Tusentals männi-\r\nskor mördades. Det var flygvärdinnor som stacks\r\nihjäl, barn och vuxna som sprängdes i luften, männi-\r\nskor som blev levande facklor.\r\nDet är en medveten och avsiktlig, men också me-\r\nningslös grymhet, ett avsevärt förakt för människoli-\r\nvet som vi inte kan begripa, bara chockas och förfäras\r\nav.\r\nDet som skedde då kommer oundvikligen att sätta\r\nsin prägel på den ekonomiska utvecklingen i världen.\r\nHur mycket och hur länge får vi se.\r\nDet som skedde då drabbade så många människor\r\n- en hel stad och ett land - att det också tvingar oss\r\natt se skillnad på det som är stort och det som är\r\nsmått. Våra meningsskiljaktigheter om skatt och\r\narbetsrätt, om redovisningen av arbetslösheten i dess\r\nolika kolumner eller andra debattfrågor vi har i dag,\r\nblir självklart små när vi sätter dem i perspektivet av\r\ndessa stora frågor eftersom de handlar om en attack\r\npå det civiliserade och öppna samhället.\r\nDet ger oss också anledning att vidga perspektivet\r\npå det som i grunden är en ekonomisk debatt i dag.\r\nAttacken i USA var inte bara en attack mot tusentals\r\noskyldiga människor mitt i deras liv. Det var också en\r\nattack mot det öppna samhälle och den öppna eko-\r\nnomi som ger enskilda människor växtkraft och möj-\r\nlighet att själva forma sina liv.\r\nDet är en attack mot den oräddhet som skapar\r\nmöten och kontakter mellan människor i olika kultu-\r\nrer, och det är en attack mot ett ekonomiskt system\r\nsom kan befria människor, inte bara från fattigdom\r\nutan också från ett gammalt samhälles förtryck av den\r\nenskilde.\r\nDet som är den kanske allra viktigaste uppgiften\r\nen dag som i dag är att visa att Sverige ska gå i täten\r\nför att denna öppna ekonomi inte får vändas i sluten-\r\nhet i någon del. Sverige ska kunna gå i täten för att\r\nslå vakt om ett vidgat internationellt samarbete och en\r\nvidgad global ekonomi.\r\nDet förtjänar att sägas gång på gång att det inte är\r\ni de delar av världen där öppenhet och marknadseko-\r\nnomi råder som förtrycket och utsugningen av männi-\r\nskor är som störst. Det är i stället i de delar av världen\r\ndär slutenheten tjänar som ett medel för att hindra\r\nmänniskor att utveckla sina egna livsdrömmar och\r\nsina egna möjligheter. Det kan inte sägas nog många\r\ngånger. Vi hör i dag debattröster från olika håll som\r\nsäger att man visserligen ska ta avstånd från terrorat-\r\ntackerna men som också ser en förklaring till dessa i\r\ndet som USA och den fria världen symboliserar.\r\nJag tycker först och främst att det är en mycket\r\nobehaglig ståndpunkt, för den bygger på resonemang\r\nom samma kollektiva skuld som terroristerna lägger\r\ntill grund för att mörda oskyldiga människor. Men det\r\när fel också i en annan bemärkelse. Det som vi ser i\r\nform av förtryck och fattigdom runtom i världen har\r\ninte att göra med den fria ekonomin och den öppna\r\nhandeln. Det har inte att göra med USA:s, Sveriges\r\neller den europeiska unionens arbete för en växande\r\nfri handel och för möten mellan människor. Det har\r\natt göra med sådant som t.ex. regimer i Afghanistan,\r\nLibyen, Irak eller Iran med religionen som ett medel\r\nvill förvägra sina medborgare. Men det bottnar var-\r\nken i islam eller i ett förtryck från den rika världen\r\nutan i ett förtryck från enskilda regimer.\r\nDet kan inte heller sägas nog många gånger att det\r\nsom vi nu har sett explodera i New York och i Wa-\r\nshington inte beror på att västvärlden och den öppna\r\nekonomin är ett hot mot människors välfärd, utan det\r\när i stället så att öppenheten är ett hot mot slutna\r\nsamhällen. Precis som vi under 80-talet och 90-talet\r\nsåg hur gamla socialistiska regimer föll inför en allt\r\nöppnare världsekonomi och fria medier är det klart att\r\nden fria ekonomin och öppenheten är ett hot mot dem\r\nsom vill ha slutna regimer och slutna samhällen.\r\nMot bakgrund av detta vill jag säga, fru talman,\r\natt det i dag när vi diskuterar den ekonomiska grund-\r\nvalen för Sveriges framtida välfärdsutveckling är\r\nminst lika viktigt att komma ihåg vår roll i ett vidare\r\nvärldssammanhang. Sverige måste vara bland de\r\nländer som går i täten för att säkra ett fritt och öppet\r\ninternationellt världssamfund, inte bara när det gäller\r\npolitiken utan också när det gäller ekonomins ut-\r\nveckling. Vi har sett att där det finns en öppen eko-\r\nnomi och en fri handel finns förutsättningarna för att\r\nbefria människor från det förtryck som förekommer\r\npå så många olika håll runtom i världen.\r\nFru talman! Jag tycker att detta är en utgångs-\r\npunkt som vi bör ha när vi diskuterar den ekonomi\r\nsom vi vill se i vår värld men också i vårt eget land.\r\nFru talman! Det är självfallet en plikt att resonera\r\nom de frågor som rör våra egna meningsskiljaktighe-\r\nter. Det är en självklarhet, eftersom det avgör männi-\r\nskors välfärd och utveckling också i vårt samhälle.\r\nDet är det som avgör hur unga och gamla ska kunna\r\nklara sin framtid och hantera sin vardag, och det är\r\nockså en avgörande förutsättning för att människor\r\nska kunna göra de val - både i politiken och i det\r\nvanliga livet - som leder till en situation där de själva\r\nkan påverka välfärden.\r\nFru talman! Regeringen ger i sin finansplan en\r\nbild av ett Sverige som egentligen inte har några\r\nstörre problem. Efter en liten doppning i tillväxten\r\ndetta år blir allting som vanligt igen nästa år. Till-\r\nväxten studsar upp till nästan det dubbla. Arbetslös-\r\nheten fortsätter att minska, och sysselsättningen fort-\r\nsätter att öka. Det finns inga problem, och därför\r\nfinns det inte heller några förslag till åtgärder för\r\nföretagande, ökande tillväxt och nya jobb, utan det är\r\nen tunn finansplan.\r\nMen, fru talman, jag vill hävda att det inte är nå-\r\ngon ärlig bild av ekonomin som regeringen ger. Först\r\noch främst: Den arbetslöshet som vi nu lämnar hög-\r\nkonjunkturen med är den högsta som vi någonsin har\r\nhaft. De 4 % som regeringen skryter med är den hög-\r\nsta arbetslöshet som vi någonsin har haft i en hög-\r\nkonjunktur.\r\nMen det är också så att regeringen har nått målet\r\n4 % genom att räkna bara 4 av de nästan 16 procenten\r\narbetslösa. Vi har en finansplan där det faktiskt näs-\r\ntan bokstavligen inte står någonting om arbetslöshe-\r\nten som ett problem och där arbetslösheten och där-\r\nmed den politik som skulle krävas sorteras undan.\r\nRegeringen skriver att om utvecklingen på arbets-\r\nmarknaden blir sämre kommer man att sätta in åtgär-\r\nder. Det gäller då åtgärder mot en arbetslöshet som är\r\nden högsta som vi någonsin har haft i en högkon-\r\njunktur. Det finns inte någon politik för detta i den\r\nhär finansplanen.\r\nSamtidigt ser vi också hur ihålig den sysselsätt-\r\nning som regeringen berömmer sig av är, hur mycket\r\nden beror på omfattande och mycket snabba förtids-\r\npensioneringar och ett rekordartat förlopp när det\r\ngäller ökningen av sjukfrånvaron. Mäter vi den fak-\r\ntiska sysselsättningen ser vi att antalet arbetade tim-\r\nmar t.o.m. under högkonjunkturen ökat bara margi-\r\nnellt. Mäter vi andelen faktiskt sysselsatta människor\r\ni arbete och tar hänsyn till sjukfrånvaron finner vi att\r\nknappt någon förändring har skett.\r\nDetta sker i en situation där vi måste möta en de-\r\nmografisk utveckling som kommer att kräva mer\r\narbete av fler. Den enda idé som regeringen för fram\r\när att man kanske ska förkorta arbetstiden. Fru tal-\r\nman! Jag vill påstå att den arbetslöshet som vi har och\r\ndenna utveckling av sysselsättningen är ett gigantiskt\r\nmisslyckande för den socialdemokratiska regeringen,\r\nsom bara det i sig är tillräckligt skäl för att man bör\r\nlämna ifrån sig makten efter nästa val.\r\nDet resoneras inte heller något om den utflyttning\r\nav svenska företag och verksamheter som sker. Det\r\nnämns inte ett ord om de skattevillkor som leder till\r\natt statliga företag väljer att sälja olika dotterbolag till\r\nholdingbolag i Holland. Jag vill gärna säga att det inte\r\när Björn Rosengren som det är fel på, utan snarare på\r\nden politik som Bosse Ringholm för, när Telia och\r\nPosten säljer dotterbolag till Holland.\r\nDet nämns inte ett ord om det faktum att vi har en\r\nutflyttning av investeringar som häromdagen ledde\r\nstatsministern till att vilja att AP-fonderna skulle\r\nbedriva näringspolitik i stället för att regeringen ska\r\ngöra det. Det nämns inte ett ord om det problem för\r\ndet svenska kunskapssamhället som det innebär att\r\nföretag och forskning flyttar ut.\r\nFru talman! Det står tio rader om den svenska\r\nkronans utveckling, trots att den svenska kronan det\r\nsenaste året har förlorat motsvarande 15 % i värde.\r\nDe olika bidrag som finansministern för en stund\r\nsedan annonserade ut har alltså i praktiken urholkats\r\ngenom att våra sparade tillgångar har sjunkit så\r\nmycket i värde. De har sjunkit så mycket i värde att\r\nregeringen för i år har upphört att göra avbetalningar\r\npå statsskulden och planerar att göra så också för\r\nnästa år. Men man för inget resonemang om hur man\r\nska göra.\r\nFru talman! Vi kan på område efter område se hur\r\ndenna budget och finansplan präglas av en aningslös-\r\nhet. Vad händer om siffrorna inte lyfter, så att till-\r\nväxten inte blir dubbelt så hög nästa år, eftersom det\r\ninte finns någon grund för sådana antaganden? Jo, då\r\ngår vi in i utgiftsgapet, dvs. utgifterna fortsätter att\r\nöka medan inkomsterna plötsligt faller. Om arbets-\r\nlösheten inte minskar i en lågkonjunktur utan i stället\r\nökar, vad händer då? Jo, då tvingas regeringen plöts-\r\nligt slå till alla  bromsar, och man tvingas plötsligt\r\nbörja spara för att klara utgiftstaket men också för att\r\nklara de offentliga finansernas stabilitet. Det leder oss\r\nin i en situation som kan ge ökade finansiella problem\r\nför stat och kommun.\r\nMot detta, fru talman, står en annan reformagen-\r\nda, som tar fasta på att vi ska möta arbetslösheten\r\nmed en politik för företagande och tillväxt. Mot detta\r\nstår en politik som innebär att vi inte ska öka statens\r\ntransfereringar av bidrag utan minska bidrags- och\r\nutgiftsbehov genom lägre skatter för enskilda männi-\r\nskor. Mot detta står en politik för reformer på sam-\r\nhällslivets alla olika områden för att se till att enskil-\r\nda människor får mer makt över sin vardag och mer\r\nkraft att skapa den välfärd som vi behöver för att\r\nkunna möta framtiden. Det är en politik som innebär\r\nstor skillnad, för den bygger på insikten att det är de\r\nenskilda människorna som står för förändringen.\r\nVi ska ha ett öppet samhälle, där var och en kan\r\nvälja och forma sin framtid i Sverige. Vi kommer att\r\npresentera en budgetpolitik för detta när den dagen är\r\ninne.\r\n(Applåder)</pre><pre>Anf.  3  LARS BÄCKSTRÖM (v):\r\nFru talman! Ekonomisk politik handlar ju ytterst\r\nom att lägga fast grunden för trygghet och en uthållig\r\nekonomisk tillväxt. Vi känner nog alla att det är de\r\nvärden som kan vara hotade i dessa dagar; både\r\ntryggheten och tillväxten.\r\nFru talman! I tisdags sade Göran Persson att vi\r\nmåste ha beredskap för att möta en ekonomisk ned-\r\ngång. Ja, det måste vi ha. Men om vi med fog ska\r\nkunna säga att vår beredskap är god måste vi också ha\r\nett politiskt klimat som gör att vi förmår att göra\r\navkall på politisk prestige och lyssna på andra för att\r\nnå breda uppgörelser. Det må sedan gälla partier eller\r\narbetsmarknadens parter. Det är viktigt att vi har det\r\nansvaret och anslår den tonen för den här debatten.\r\nFru talman! Jag vågar påstå att dagens vänster-\r\nparti är ett sådant parti. Efter fyra budgetar kan vi alla\r\nkonstatera att det inte blev någon rödgrön röra. Vi har\r\ntvärtemot alla olyckskorpar visat att Vänstern kan ta\r\nansvar. Vi i Vänstern höll i. Det blev Bildt som gick;\r\ninte vi. Vi står bi. Och vi kommer att ta ansvar i\r\nframtiden också. Vi är uthålliga. Vi vet att det vi\r\nförlorar en vår kanske vi vinner redan nästa höst. Så\r\nblev det ju nu med löftet om höjda tak i sjuk- och\r\nföräldraförsäkringen, och det är kanske det viktigaste\r\nbeslutet under hela den här valperioden.\r\nDet var många som trodde att det inte skulle gå.\r\nFör några år sedan var jag på en SACO-kongress. Där\r\nställdes kravet, och jag sade att vi skulle göra det. Det\r\nbeskedet möttes med leenden. Men tyvärr rymde de\r\nleendena också ett stort mått av misstro. Man menade\r\natt det var en mus som röt när Bäckström stod där och\r\nlovade. Han kan väl inte leverera! Men nu skriver vi\r\nin reformen i en budget, och vi har fått beröm av\r\nlöntagarnas organisationer. TCO kom t.o.m. med en\r\ntårta. Jag brukar inte äta tårta, fru talman - det har\r\nsina skäl; ni ser på mig hur jag ser ut - men den här\r\ntårtan åt jag med välbehag. Det är ju så tårtor ska\r\nhanteras. De ska inte kastas utan ätas. TCO kom med\r\nen tårta, och varför det då? Jo, därför att man kände\r\natt vi gjorde någonting för att värna ett generellt väl-\r\nfärdssystem som hjälpte organisationen i dess arbete.\r\nDet hjälpte t.o.m. arbetsgivarna som får betala mind-\r\nre.\r\nDet här är så oerhört viktigt. Detta är en välfärds-\r\nreform. Till skillnad från många andra länder slår vi\r\nvakt om en generell välfärd i det här landet, och det\r\nska vi vara väldigt stolta över.\r\nVi har tagit vårt ansvar. Men jag vill också säga\r\natt det kan vara ansvarslöst att ta så mycket ansvar att\r\nman sviker sin egen politik. Men jag menar att vi i\r\nVänsterpartiet inte behöver skämmas för vad vi har\r\nuppnått den här perioden, tvärtom. Minns hur det såg\r\nut för tre år sedan! Hur stor var skulden? Hur stor var\r\narbetslösheten? Under de senaste åren har sysselsätt-\r\nning och reallöner ökat som aldrig förr. Man kan med\r\nfog säga att klassklyftorna har minskat, och skolan\r\noch vården stärks när kommunerna nu börjar anställa\r\nigen. Det finns de, fru talman, som kallar det för ett\r\nmisslyckande. Jag får nästan travestera Pyrrhus: Ett\r\nsådant misslyckande till, och vi har vunnit!\r\nMen i en sådan här budgetdebatt ska vi också vara\r\närliga och lyfta blicken från framgångar och statistik\r\noch se den bristande vardag som många brottas med.\r\nVi ska erkänna att gapet mellan resurser och behov\r\ninom vård och skola fortfarande är för stora, och vi\r\nska inse - jag vill ge dem rätt som säger det - att\r\nbakom den ökande sysselsättningen finns också en\r\ndel som bara består av ökade sjukskrivningar. Det är\r\nfaktiskt så att både den som är sjukskriven och den\r\nsom gör jobbet i stället räknas som sysselsatt, och det\r\när en statistisk villa, det ska erkännas.\r\nVisst är det dags att se verkligheten i många av\r\nvåra förorter; klyftor som nu t.o.m. Moderaterna vill\r\nattackera. Fru talman, det finns de som säger att det\r\ninte är högerns planhalva. Det finns de som förakt-\r\nfullt hela tiden säger att Hökmark måste ha taxi för att\r\nhitta dit. Jag tycker att det är en vrångbild att säga så.\r\nJag säger: Välkommen till förorten, Hökmark och\r\nLundgren! Det är jättebra! Nu ska vi tillsammans se\r\natt det finns så oerhört mycket växtkraft där som vi\r\nmåste ta till vara. Och ju fler som vill debattera pro-\r\nblem kring utslagning och utanförskap, desto bättre.\r\nDå kan det i det nya decenniet bli en tävlan om att\r\nangripa klyftor och gap i stället för som på 80- och\r\n90-talen, då de stora debatterna tycktes handla om att\r\ngöra de rätta börsplaceringarna.\r\nFru talman! Det är dags att säga att ingen ska be-\r\nhöva byta efternamn för att få jobb i Sverige. Det är\r\ndags att säga ifrån så att det hörs: Varje människa är\r\nen tillgång!\r\nDet är dags att inte bara prata om tudelningen\r\nmellan storstadsregionen och resten av landet, utan\r\ngöra något åt den. Det finns en regional klyvning som\r\ninte skapats av oss politiker, utan den har skapats av\r\nbeslut i bolagsrum, beslut där också lönsamma fabri-\r\nker slås igen av ägare långt borta och av anonyma\r\nfonders krav. Så var det med Lear i Dalsland. Så är\r\ndet med hoten mot Degerfors, och i går var det mot\r\nNorrköping. Fru talman! T.o.m. gamla Samhallfabri-\r\nker hotas att slås igen och produktionen att flyttas,\r\nt.ex. från Rättvik i Dalarna till Baltikum. Då har det\r\ngått för långt!\r\nJag vill säga det, fru talman: Visst var Sovjet-\r\nkommunismen och planekonomin helt fel; det har vi\r\nsagt i decennier, och visst gäller det nu att vi ska\r\nvärna demokratin, bekämpa terrorismen och värna det\r\nöppna samhället, men det gör ju inte att den enda\r\nrätta vägen är att okritiskt applådera en totalt oregle-\r\nrad global ekonomi. Då går vi i globaliseringsfällan.\r\nDå är det kanske klokare att t.o.m. lyssna på Ikeas\r\ngrundare Kamprad. Han sade nyligen att djungelka-\r\npitalismens tid är över. Det var han som sade det, inte\r\njag. Han är en förståndig människa, Kamprad!\r\nDå är det dags att diskutera hur vi bygger upp\r\nmotkrafter och stärker politiken i stället för att för-\r\nsvaga demokratin. Det gäller i Sverige och det gäller\r\nglobalt. Det är det vi ska göra. Det är också ett led i\r\nkampen mot terrorismen. Det behövs både polis,\r\ndemokrati och ekonomiskt rättvis utveckling för alla.\r\nMen om vi nu går tillbaka till Sverige kanske nå-\r\ngon undrar varför vi inte har gjort mer om nu Sverige\r\nhar gått så bra och inkomsterna har ökat så väldigt.\r\nDet rätta svaret är ju just att vi velat amortera och\r\nminska de offentliga skulderna så att vi lättare kan\r\nklara sämre tider. Det är ju precis det vi har gjort. Vi\r\nhörde hur finansministern tydligt redogjorde för detta.\r\nDet är det vi har gjort. Och vi har gjort det så rejält att\r\nSveriges nettoskuld och utlandsskuld nu i princip är\r\nborta. Det är väl ett bra dagsverke! Kan vi aldrig ge\r\nvarandra beröm i politiken? Vore det så svårt?\r\nEtt annat svar är statens utgiftstak, alltså det tak\r\nsom läggs fast tre år i förväg och som sätter en gräns\r\nför hur höga utgifterna får vara. Visst måste vi sätta\r\ngränser, så att vi inte använder tillfälliga inkomster\r\ntill utgifter som vi inte har råd med på sikt. Självklart\r\nmåste vi göra det. Det är en riktig politik. Men ett\r\nutgiftstak får ju inte vara så absolut att man aldrig\r\nnågonsin kan utnyttja möjligheten att ompröva det\r\nom verkligheten ändras. Ett exempel är en djup låg-\r\nkonjunktur, eller som Göran Persson sade så klokt i\r\ntisdags: Vi får inte tveka att sätta in åtgärder om ar-\r\nbetslösheten skulle öka. Det är rätt, Göran Persson!\r\nHan är en klok karl!\r\nDet här innebär ju inte att vi vill ha en slapp bud-\r\ngetpolitik. Det är värt att tänka på att dagens system\r\ninte bara sätter gränser. Dagens system uppmuntrar\r\nfaktiskt till att lova reformer i framtiden också, så\r\nkanske dagens system är i praktiken lika utgiftsdri-\r\nvande som begränsande. Det är värt att ta upp i en\r\ndiskussion! Att ändra eller lägga om tak innebär inte\r\natt smita från ansvar, utan det innebär att man måste\r\nta ett aktivt ansvar också när man väljer mellan sänkt\r\nskatt och ökade utgifter. Det kan finnas utgiftsgap,\r\nmen det kan också finnas ett inkomstgap. Finansiellt\r\när det samma sak, det måste väl alla inse. Om jag\r\nväljer att minska mina inkomster eller att öka mina\r\nutgifter påverkar min sparbanksbok precis lika myck-\r\net. Det inser ju alla. Det finns samband.\r\nNågra kommer att säga att vi har löst problemen i\r\nden här budgeten genom att vi har gått runt taket och\r\nlättat på trycket. Man kommer att påstå att vi har\r\nanvänt ventiler och skorstenar. Ja, det vi har gjort kan\r\nkanske beskrivas så, men ska staten tvingas minska\r\nanslagen till polisen eller till arbetsmarknadspolitiken\r\nbara för att Cederschiöld i Stockholm får dela med\r\nsig av ökade skattepengar till Norrlandskommuner?\r\nÄr det någon här i församlingen som tycker att det\r\nskulle vara vettigt? Nej, så vi har räknat om och höjt\r\ntaket med 1,7 miljarder. Den här åtgärden gör det\r\nmöjligt för oss att satsa extra på att förkorta vårdköer\r\noch att arbeta mot ohälsa i arbetslivet.\r\nVi tar nu också bort ett annat fel i systemet, näm-\r\nligen kommunkontosystemet. Man skulle hellre kun-\r\nna säga Ludvikareduktionen. Det är ett system som\r\ngör att staten har höjt statsbidragen med vänster hand\r\noch sedan tagit tillbaka pengar med höger hand ge-\r\nnom momsavgifter. Nu tar vi bort den här avgiften\r\noch kan samtidigt sänka statsbidragen.\r\nBrukar inte moderaterna kalla sådant rundgång?\r\nVi har lyssnat på moderaterna. Vad vi nu gör är att vi\r\nminskar rundgången. Vi ger helt enkelt kommunerna\r\nnågot som är bättre än höjda statsbidrag. Vi ger\r\nkommunerna bättre möjligheter att stå på egna ben.\r\nVi lyssnar på moderaterna när de har goda idéer\r\noch tar fasta på dem. Kan vi inte få beröm för att vi\r\ngör det? Fortsätter momsuttagen att öka ger det\r\nkommunerna ökade resurser om kanske 1-2 miljarder\r\nper år. Det är bra om man kan minska rundgången\r\noch stärka kommunernas satsningar på vård och om-\r\nsorg. Det är jättebra.\r\nMen vi ska också tala klartext i våra debatter. Vi\r\nska tala klartext om vårt löfte att höja ersättningen\r\nfrån a-kassan för alla nästa år om statsfinanserna så\r\nmedger. Vad menar vi med det? Som Luther skrev en\r\ngång i sin katekes: Vad menas med det? Har vi råd att\r\nsänka skatten med 20 miljarder nästa år? Nu ska vi\r\nvara tydliga. På sikt kostar skattesänkningen drygt 30\r\nmiljarder. Det är mer än de 20 som vi har nu.\r\nDå ställer sig vän av ordning frågan: Vi måste väl\r\nha råd att höja ersättningen i a-kassan? Om ni har råd\r\natt minska inkomsterna med 30 miljarder, har ni då\r\ninte råd att öka utgifterna med 2-3 miljarder? Det är\r\nen svår fråga. Det egentliga problemet är återigen\r\nutgiftstaket. Vi får inte öka utgifterna över en viss\r\ngräns.\r\nVad vi egentligen säger är att vi ska höja ersätt-\r\nningen i a-kassan om det går för taket. Det är det\r\nsanna svaret. Kommer det att gå? Det är klart att det\r\ngår. Det går att fatta beslut så att vi kan höja a-kassan\r\nockså under taket. Nu kommer jag nästan med idéer\r\nhär till finansministern. Jag har suttit och funderat på\r\nkammaren.\r\nEn möjlighet kan vara att tidigarelägga utgifter\r\nfrån 2002 till 2001, t.ex. att betala ut jordbruksstöd\r\nlite tidigare såsom det var förr. Då kan vi få utrymme\r\nunder taket redan år 2002. Det är en lösning, och det\r\nkan finnas andra. Det är klart att vi ska lösa den frå-\r\ngan under kommande år.\r\nUtgiftstaket har varit ett problem också när det\r\ngäller att finansiera satsningar på att rusta upp vägar\r\noch få över trafikpolitiken på ett nytt grönt spår med\r\nmer transporter på järnvägar. Det finns de som säger\r\natt det är vi i Vänsterpartiet som har suttit och brom-\r\nsat. Så är det självklart inte.\r\nJag bor bredvid E 6:an i Bohuslän. Skulle jag stå\r\noch säga: Jag vill inte bygga om den vägen, vore jag\r\nju tokig. Jag vore ju tokig om jag försökte bromsa\r\nsatsningar på järnvägen till Norge i mitt område. Då\r\nvore jag ju tokig och skulle inte bli omvald. Jag är\r\ninte dum!\r\nVi i Vänsterpartiet, Socialdemokraterna och Mil-\r\njöpartiet har gjort ett aktivt val. Vi har prioriterat\r\nkampen mot arbetslöshet. Vi har gett mer pengar till\r\nkommunerna, pensionärerna, studenterna och miljön.\r\nVi har gjort en rad satsningar på jämställdhet mellan\r\nkönen. Allt det har vi gjort. Sedan slog vi i taket och\r\nkunde inte göra mer, vare sig jag, Ringholm eller\r\nnäringsministern.\r\nAndra partier har löst problemet genom att dra\r\nbort miljard efter miljard från arbetsmarknadspoliti-\r\nken. De valde sin väg, mer till motorväg och mindre\r\ntill glesbygd och storstad för kamp mot arbetslöshe-\r\nten, och kanske får de respekt för det i ett val. Men\r\njag tycker att vi gjorde rätt val.\r\nNu har vi hittat en utväg. Det gör vi alltid i politi-\r\nken. Vi säger att tidigarelagda investeringar kan fi-\r\nnansieras genom lån via Riksgälden. Då säger några\r\natt vi går runt taket. Jag säger att vi tar vårt ansvar för\r\nkamp mot arbetslöshet, regionerna, välfärden och en\r\nuthållig transportpolitik. Jag är stolt över det.\r\nVänsterpartiet och Socialdemokraterna ska ta ett\r\nlångsiktigt ansvar för infrastrukturen. Alternativet är\r\natt överlåta både vägar och järnvägar till tre eller fyra\r\nborgerliga partier. Jag tror inte att det vore bra för\r\nmiljön och våra möjligheter att nå målen för klimat-\r\npolitiken. Det vore oansvarigt.\r\nFru talman! I budgeten finns många förslag för\r\ngemensam välfärd och jobb som ökar statens utgifter.\r\nMen vi har också förslag till en rad skattesänkningar\r\nför att öka rättvisan och efterfrågan på jobb. Det är\r\ninget fel att sänka skatten om man kan. Minns Inter-\r\nnationalen: Vi under skatter dignar ned! Kan vi ta ned\r\nskatterna är det klart att vi ska göra det.\r\nAlla skatteåtgärder är inte som vi ville ha dem. Vi\r\ni Vänstern hade inte 20 % av väljarna utan vi hade\r\n12 %, och då kan man inte lyckas till hundra procent.\r\nMen vi kommer tillbaka till frågan om fastighets-\r\nskatten och förmögenhetsskatten. De frågorna har\r\ninte nått sin slutlösning.\r\nFru talman! Det här är en bra budget. Jag skulle\r\nt.o.m. kunna säga, även om det är ovanligt att säga\r\ndet, att vi i Vänsterpartiet är nöjda. Det är inte ofta vi\r\nsäger det. Men vi är nöjda för den här gången - det\r\nfår jag lägga till - och bara för den här gången!\r\nDen här budgeten är en budget för alla, som vi ska\r\nåterkomma till med saker i budgeten för år 2003. Vi\r\nbehöver fler åtgärder för fler jobb. Vi ska fortsätta\r\narbetet för att nå målet att 80 % av alla som är mellan\r\n20 och 64 år ska ha ett jobb år 2004.\r\nMen vi ska också fundera på om vi har formulerat\r\nmålet rätt. Det kan ju inte vara smart att locka ung-\r\ndomar från studier till arbete enbart för att nå ett poli-\r\ntiskt statistiskt mål. Det vore inte smart. Då skulle\r\nprincipen få råda över verkligheten.\r\nVad vi vill ha är ett folk i arbete och studier för en\r\nuthållig utveckling. Då behöver vi skattereformer\r\nsom gör det lättare för människor att starta och driva\r\nföretag. Det var jag som sade det, Lars Bäckström\r\nfrån Vänsterpartiet. Vi behöver skattereformer som\r\ngör det lättare att starta företag och driva dem.\r\nVi har kommit en liten bit på vägen. Tre partier\r\nanger nu gemensamt vilka frågor som ska lösas. Vi\r\nhar inte kunnat enas om hur vi ska lösa dem. Det är,\r\nför att travestera en gammal känd paroll, lite grann\r\nsom: Gärna en skattereform, men först en utredning.\r\nVi vet vart vi vill gå, och vi kommer att driva på.\r\nVi har lärt oss att samarbeta med Bosse Ringholm.\r\nHan spelar ju tennis. Det kan vara som en tennis-\r\nmatch. Det kan behövas tre, fyra eller fem set innan\r\ndet blir dags för matchboll. Men vi ska göra det bättre\r\nför småföretagen.\r\nVi ska fortsätta kampen mot löneskillnader och\r\ndiskriminering som grundar sig på kön. Vi ska vidta\r\nfler åtgärder mot ohälsa i arbetslivet och mot de stän-\r\ndiga ökningarna av antalet långtidssjukskrivningar\r\noch förtidspensioner. Det är problem som slår mot\r\nkvinnorna.\r\nVi har enats om ett program mot ohälsa i arbetsli-\r\nvet. Vi ska gå vidare med det i riksdagen och i sam-\r\narbete med arbetsmarknadens parter. Vi vill göra mer\r\nför alla dem som står utanför arbetsmarknad och\r\ngenerella välfärdssystem, dem som man ibland kallar\r\nför marginaliserade men som i praktiken helt enkelt\r\nofta är utestängda.\r\nVisst vore det bra att se över våra samarbetsfor-\r\nmer, dra ned på dramatiken och ha färre nattmang-\r\nlingar och mer tid för gemensam beredning. Det vore\r\nbra för partierna, och det vore bra för mig, men fram-\r\nför allt vore det bra för demokratin.\r\nAllt detta ska vi göra. Vi kan göra det om väljarna\r\nvill. Jag vill tacka Socialdemokraterna och Miljöpar-\r\ntiet för det samarbete vi lagt bakom oss. Vi är på rätt\r\nspår. Men vi behöver göra mycket mer för att minska\r\ngapet i inkomst och möjligheter och gapet mellan vad\r\nmiljön tål och vad den utsätts för.\r\nDen här budgeten är den fjärde som är framtagen\r\nmed arbete, rättvisa och miljö som grund. Jag tror att\r\nSverige skulle må bra av fyra till som är lite rödare\r\noch grönare. Det skulle göra Sverige till ett tryggare\r\noch rättvisare land.\r\n(Applåder)</pre><pre>Anf.  4  MATS ODELL (kd):\r\nFru talman! Det känns inte lätt att tala om ekono-\r\nmisk politik när fortfarande tusentals oidentifierade\r\noffer ligger i ruinerna av World Trade Center i New\r\nYork och Pentagon i Washington och när sorgen är\r\nkompakt i trakten runt Sundsvall. Det finns förvisso\r\nandra värden än de som kan mätas i kronor och ören.\r\nMen enligt riksdagens arbetsschema har vi remissde-\r\nbatt i dag, och faktum kvarstår att det också finns en\r\nallvarlig ekonomisk dimension på denna historiska\r\nattack på oskyldiga civila.\r\nIngen kan i dag säga hur stor effekten blir av de\r\navskyvärda krigshandlingarna den 11 september och\r\nhur det kommer att påverka den ekonomiska utveck-\r\nlingen under de kommande åren. Det kommer med all\r\nsannolikhet att påverka hela samhällsklimatet. Riks-\r\nbanken har redan tagit sitt ansvar och agerat snabbt\r\noch resolut. Men det är väldigt allvarligt att vi har\r\nsaknat en tillväxtpolitik redan före katastrofen i USA.\r\nNu blir det direkt alarmerande eftersom den ekono-\r\nmiska utvecklingen kan komma att bli mycket sämre\r\nän vad regeringen räknar med.\r\nFru talman! Det här är den sextonde ekonomiska\r\npropositionen som socialdemokratiska regeringar har\r\nlagt fram sedan Socialdemokraterna tog över makten\r\nigen 1994 på löftet att det skulle vara slut på nedskär-\r\nningarna. Men inte heller den här gången tar Göran\r\nPersson och Bosse Ringholm de stora utmaningarna i\r\nSverige på allvar. I Regeringskansliet råder vad man\r\nskulle kunna kalla en förvaltningspolitik enligt minsta\r\nmotståndets lag. Det gäller bara att hanka sig kvar vid\r\nmakten i stället för att ta till vara de möjligheter som\r\nett framtidsinriktat regerande erbjuder ett land som\r\nSverige.\r\nBosse Ringholm har här vältaligt talat om hur han\r\nnu ska fördela resurser till alla och envar. Då ska vi\r\nkomma ihåg att detta är de kvardröjande effekterna av\r\nden högkonjunktur som vi nu har bakom oss. Utan en\r\ntillväxtpolitik har ni ju snart bara nedskärningar att\r\nfördela, Bosse Ringholm!\r\nNär man tittar i budgeten så ser man att regering-\r\nen nu har ändrat bokföringsmetod för att blanda bort\r\nkorten. Om vi tillämpar samma bokföringsmetod som\r\ni vårpropositionen så visar det sig att statsskulden\r\nkommer att öka med 35 miljarder kronor mellan 2001\r\noch 2004. Så var lite försiktig, Bosse Ringholm, när\r\ndet gäller att fördela och inte ta fram de verkliga\r\nåtgärderna som skulle kunna säkra en långsiktig till-\r\nväxt!\r\nDe nattmanglingar som Lars Bäckström talar om\r\nhar ju varit närmast farsartade tillställningar som inte\r\nalls har haft Sveriges framtid och Sveriges långsiktiga\r\ntillväxtutveckling i fokus. De har i stället handlat om\r\nnågon sorts hoplappande av en rödgrön regeringskon-\r\nstellation som håller på att spricka. Det har verkat\r\nsom en sorts köpande och säljande av särintressen\r\ninför svenska folket, oavsett vad Lars Bäckström\r\nsäger. Det var en oerhörd attack på Vänsterpartiets\r\ntrafikförhandlare som han framförde här. Det är ju de\r\nsom har bromsat! Vad säger Karin Svensson Smith\r\nom detta? Är det hon som är så dum som Bäckström\r\nnu säger?\r\nHär har det handlat om att lappa ihop det hela.\r\nDen vägfobi som har präglat och blockerat förhand-\r\nlingarna är fullständigt obegriplig för svenska folket.\r\nHoppas att väljarnas dom blir rättvis, oavsett vad Lars\r\nBäckström nu säger här!\r\nDet som ni har hafsat ihop under de nattliga sean-\r\nserna duger inte om Sverige ska stå rustat för framti-\r\nden. Regeringens business as usual och dess passiva\r\nförhållningssätt till det som man kallar en normal-\r\nkonjunktur i propositionen innebär att vi i Sverige\r\nfortsätter att halka efter gentemot omvärlden. Vi har\r\nsämre välfärdsutveckling än vad vi skulle ha kunnat\r\nha. Det drabbar i första hand de svagare i samhället\r\ngenom att resurserna för vården, skolan och omsor-\r\ngen inte räcker till. Det bidrar också till att kronan\r\nförsvagas så att allt blir dyrare utomlands.\r\nFru talman! Det som borde ha stått i fokus i bud-\r\ngetpropositionen är något helt annat.\r\nFörst och främst gäller det att förbättra de lång-\r\nsiktiga förutsättningarna för uthållig tillväxt i hela\r\nlandet. I dag har vi en tudelning där tillväxten ökar i\r\nstorstadsregionerna men där resten av landet går\r\nkraftigt bakåt.\r\nDen tillväxtmöjlighet som finns på ca 2 % är full-\r\nständigt otillräcklig. Ni borde ha syftat till att öka den\r\ntill åtminstone 3 % - inte för att tillväxt är politikens\r\nmål utan för att det är ett viktigt medel för en förbätt-\r\nrad välfärd. Utan tillväxt har vi till slut bara nedskär-\r\nningar att fördela. Varför har regeringen ingen politik\r\noch inget mål för ökad tillväxt? Det kan väl knappast\r\nvara den amerikanska konjunkturens fel, som annars\r\nfår bära mycket av skulden för att det nu inte blir så\r\nrosenrött som ni trodde i våras.\r\nFru talman! Det borde också ha handlat om att ta\r\ntill vara globaliseringens alla möjligheter. Med rege-\r\nringens politik fortsätter företag, kunskap och kapital\r\natt fly landet. Varför gör regeringen ingenting för att\r\nförbättra lönebildningen, förenkla regelverken, mildra\r\nföretagsbeskattningen och förbättra investeringskli-\r\nmatet? Det görs nu en regionalpolitisk satsning, men i\r\ngrunden finns en dubbelbeskattning kvar som drabbar\r\nsvenskt ägande, Lars Bäckström. I grunden har vi\r\nkvar en förmögenhetsskatt som gör att kapital flyr\r\nlandet. Riksskatteverket räknar med att det finns ca\r\n400 miljarder som svenska hushåll redan håller på\r\noredovisade konton i utlandet.\r\nBjörn Rosengren har talat om ett företagsklimat i\r\nvärldsklass. Men sanningen, fru talman, är att antalet\r\nföretagare efter sju år av socialdemokratiskt styre nu\r\när färre än 1993. Det kom en utredning om detta\r\nhäromdagen. Sedan 1999 har antalet företagare blivit\r\nungefär 100 färre per vecka, Bosse Ringholm! Det\r\nkan du väl knappast skylla på den amerikanska kon-\r\njunkturen.\r\nFru talman! Det borde ha handlat om att ge förut-\r\nsättningar och resurser för en bra och värdig vård.\r\nMen här har det trots era vallöften om motsatsen i\r\nförra valet bara blivit sämre. Den enda långsiktiga\r\nlösningen är ett bättre företagar- och investeringskli-\r\nmat. Är det kanske också den amerikanska konjunk-\r\nturens fel att så mycket av byråkrati och regeldjungel\r\nfortfarande förkväver och minskar företagandet i\r\nSverige? Det är långbänkar och tomgång så långt ögat\r\nnår.\r\nFru talman! Det borde ha handlat om att minska\r\nden skenande sjukfrånvaron och kraftigt öka den\r\nfaktiska sysselsättningen. Den sysselsättningsökning\r\nsom Bosse Ringholm nu berömmer sig av har mellan\r\n1997 och 2000 till 60 % berott på ökad sjukfrånvaro.\r\nDen faktiska andelen sysselsatta i arbete ökade bara\r\nmed 8 % mellan 1997 och 2000. Men sjukfrånvaron\r\nfortsätter att öka lavinartat.\r\nVad gör ni egentligen utöver att försöka bromsa\r\noch stoppa lyckade reformer? Det gäller t.ex. S:t\r\nGörans sjukhus mycket lyckosamma driftsform med\r\nkortare vårdköer, mer nöjda patienter och anställda\r\noch lägre kostnader per operation. Nej, när det gäller\r\natt sätta krokben för en positiv utveckling - då är det\r\nbråttom! Då går man inte på tomgång. Då finns\r\nplötsligt den handlingskraft som annars saknas för att\r\nröja upp i den regeldjungel och byråkrati som förkvä-\r\nver och minskar företagandet och som gör att vi får\r\n100 färre företagare per vecka.\r\nFru talman! Det borde ha handlat om att skapa en\r\njämställd arbetsmarknad. Det klarar ni ju inte ens i ert\r\neget regeringskansli, Bosse Ringholm. När vi tittar i\r\nstatistiken ser vi att de kvinnliga anställda i Statsråds-\r\nberedningen i genomsnitt tjänar 7 000 kr mindre än\r\nmännen. Det innebär alltså att det för kvinnorna i\r\nGöran Perssons närmaste närhet handlar om 84 000\r\nkr mindre per år i plånboken - eller i lön. Man betalar\r\nju en viss skatt också, som Bosse Ringholm känner\r\ntill. Därför tycker jag att Göran Perssons tal i rege-\r\nringsförklaringen om världens mest jämställda land\r\nklingar något ihåligt, eller kanske t.o.m. ganska\r\nfalskt.\r\nFru talman! Det borde ha handlat om att skapa en\r\nmodernare infrastruktur. Icke ett enda nytt väg- eller\r\njärnvägsprojekt har startats sedan förra valet. Säg inte\r\natt det är den amerikanska konjunkturen som har lagt\r\nhinder i vägen när det är en evig tomgångskörning på\r\nNäringsdepartementet och vägfientliga stödpartier\r\nsom står i vägen. Lars Bäckströms omvändelse här i\r\ndag är ju en fantastisk nyhet. Det är oerhört positivt,\r\noch vi hoppas att det kan genomsyra hela hans parti\r\noch resten av denna förhandling också.\r\nDet borde naturligtvis också ha handlat om att lö-\r\nsa problemet med bostadsbristen, som bara har blivit\r\nvärre med er politik. Inte hjälper det att sparka på den\r\narme bostadsministern Lövdén när hela regeringen\r\nsaknar en bostadspolitik som kan lösa problemet.\r\nInte minst borde det också ha handlat om att skapa\r\nförutsättningar för en skola som elever och lärare\r\nlängtar till. Läget i den svenska skolan har allvarligt\r\nförsämrats under er regeringstid. Sverige behöver en\r\nny skolpolitik och Sverige behöver en ny skolminis-\r\nter.\r\nGöran Persson sade i regeringsförklaringen att nu\r\nnår satsningar, tillväxt och rättvisa ut till klassrum,\r\nsjukhus, vårdcentraler, servicehus, hemtjänst och\r\nhushåll. Men när man studerar regeringens budget-\r\nproposition så visar den sig vara inget annat än ett\r\nmisslyckande när det gäller att långsiktigt lösa de\r\nproblem som svenska folket möter i vardagen; i sko-\r\nlan, i vården och i omsorgen och inte minst inom\r\nrättsväsendet. Regeringen och dess stödpartier ger\r\ninga trovärdiga förslag till hur det ska bli bättre.\r\nKristdemokraterna presenterade redan i våras till-\r\nsammans med Moderaterna, Centern och Folkpartiet\r\ngemensamma riktlinjer för den ekonomiska politiken.\r\nVåra fyra partier står för en offensiv reformpolitik i\r\nstället för den defensiva anpassningspolitik som på\r\nområde efter område präglar vänsterkoalitionens sätt\r\natt möta verkligheten. Vi vill snabbare och effektivare\r\nleda Sverige förbi konjunkturproblemen och ta itu\r\nmed de långsiktiga utmaningarna. Därför sätter vi\r\nbl.a. målet att den ekonomiska politiken ska göra det\r\nmöjligt att uppnå en långsiktigt uthållig tillväxt på\r\nåtminstone 3 % över en konjunkturcykel. Vi visar på\r\nviktiga förändringar för företagande- och ägandebe-\r\nskattning.\r\nVi vill föra en politik för att minska sjukfrånva-\r\nron, för att desarmera fattigdomsfällor och för att\r\nsteget in på arbetsmarknaden ska bli lättare. Vi dis-\r\nkuterar också den unikt höga arbetslösheten i den\r\ngoda konjunktur som vi nu har lämnat och föreslår\r\nåtgärder. Vi föreslår en vitaliserad välfärdspolitik\r\nmed ökad mångfald och större valfrihet. Vi föreslår\r\nen avmonopolisering av offentliga välfärdstjänster\r\nsom öppnar nya arbetsfält och nya karriärvägar inom\r\nhittills kvinnodominerade låglöneområden och som\r\ndärmed också leder till ökad jämställdhet.\r\nSverige har stora utmaningar att möta, fru talman.\r\nTill skillnad från regeringen diskuterar vi dem och\r\nanvisar en politik. Dagens budgetproposition visar\r\nmed all tydlighet att det är dags att sätta det trötta\r\nsplittrade rödgröna laget på avbytarbänken och i\r\nstället ta ut ett nytt lag som kan ge hopp om en bättre\r\nframtid för Sverige. Låt oss se till att detta blir den\r\nsista rödgröna budgeten i Sverige på mycket länge!\r\n(Applåder)</pre><pre>Anf.  5  LENA EK (c):\r\nFru talman! Ledamöter! Åhörare! Vi lever i en\r\nallvarlig tid. I kväll kommer den amerikanska presi-\r\ndenten att tala till kongressen och redovisa hur USA\r\nska agera i fortsättningen efter terrorisattacken mot\r\nWorld Trade Center. Stora truppsammandragningar\r\nrunt Afghanistan och det i övrigt allvarliga läget gör\r\natt världen bävar för hur de skyldiga ska hittas, men\r\nockså för hur de oskyldiga ska skyddas.\r\nPå många sätt står den ekonomiska situationen i\r\nSverige i dag också och väger. Vi vet inte riktigt hur\r\ndjup lågkonjunkturen blir. Vi vet inte vad som händer\r\nmed sysselsättningen. Vi kan inte veta hur lång tid det\r\ntar innan det vänder uppåt igen i EU och i USA. Visst\r\nfinns det gott om prognoser, men kännetecknade för\r\nprognosmakarna är att de nästan spretar lika mycket i\r\nsina uttalanden som regeringens ministrar gör.\r\nBara sedan vårbudgeten har regeringens prognos\r\nför tillväxten minskat med mer än en tredjedel från\r\n2,7 % till 1,7 %. Mitt i konjunkturavmattningen har\r\nSverige en historiskt hög arbetslöshet trots så många\r\når av högkonjunktur. Inte ens i regeringens egen\r\nbaskalkyl i den finansplan som vi diskuterar i dag\r\nuppnås målet om en sysselsättning på 80 %.\r\nGivetvis finns det också positiva saker som hän-\r\nder i ekonomin. Det finns faktiskt också en del positi-\r\nva småsaker i finansplanen. Även om det har vänt\r\nnedåt, är läget bättre i dag än det var för tio år sedan.\r\nVi har kontroll över inflationen, statsskulden och\r\nutgifterna. Det är någonting som vi i Centerpartiet\r\nvärderar mycket högt och kommer att fortsätta att\r\nslåss för.\r\nMen det budgetförslag som har lagts fram i höst\r\nkännetecknas mer av löften än av analys, eller man\r\nkanske ska säga mer av valanalys än av ekonomiska\r\nfakta och vad som händer i omvärlden. Partistrateger-\r\nnas rekommendationer har fått företräde framför\r\nverkliga behov. Det leder till glättade beskrivningar\r\nsom mer ger känslan av solglasögon och hawai-\r\niskjortor än av paraply och stövlar i ett ekonomiskt\r\nhöstrusk när man läser finansplanen.\r\nDet underliggande saldot, dvs. resultatet av hela\r\nden statliga verksamheten om man räknar bort för-\r\nsäljningar, visar ett litet överskott nästa år men stora\r\nunderskott året efter. Det innebär att Sverige får börja\r\nlåna igen om det inte kommer en annan politik och\r\nandra människor som håller i rodret.\r\nDet är viktigt att fokusera och prioritera när peng-\r\nar inte räcker till allt. Det är någonting som den här\r\nbudgeten saknar. Det sprids smulor, småförslag och\r\nsmåsummor över i stort sett alla i Sverige kända\r\ngrupper. Men den här budgeten bidrar inte till att\r\navskaffa de sociala klyftor som i stort sett alla i det\r\npolitiska livet i Sverige pratar om i dag.\r\nMan ändrar i bidragssystemen genom att föreslå\r\nhöjningar av taket i stället för att förbättra golven och\r\nförsöka få fler att omfattas av trygghetssystemen. Det\r\nverkar som om det bara ska omfatta manliga heltids-\r\narbetare med en inkomst strax över medianinkoms-\r\nten.\r\nMan sänker skatterna genom att kompensera för\r\negenavgifterna så att de som redan har mest också\r\nblir de som får mest. Enligt regeringens tabeller är\r\nskillnaden 25 kr i månaden upp till 424 kr i månaden\r\neller 300 kr om året mot 5 088 kr om året. Jag tycker\r\natt det är en felaktig fördelningsprofil. Man inför en\r\nmaxtaxa som ger höginkomsttagare 3 000-4 000 kr\r\nextra i månaden genom att avgifterna blir så låga.\r\nMen den ensamma småbarnsmamman som bor gran-\r\nne med mig tjänar 150 kr i månaden på det här för-\r\nslaget. Jag tycker att det är en felaktig fördelningspro-\r\nfil. Jag tycker inte att man kan vara stolt över ett\r\nsådant förslag om det är så att man menar allvar med\r\natt människor ska klara sig själva och kunna leva på\r\nsin inkomst.\r\nDet här drabbar förstås allra mest kvinnorna. De\r\nframgår också av regeringens tabeller. Räknesättet i\r\nde här förslagen ligger också till grund för de ökande\r\nlöneskillnaderna mellan män och kvinnor i samhället.\r\nMan räknar i procent och ser inte hur det slår i kronor\r\noch ören. Det ska bli intressant att se vad de social-\r\ndemokratiska väljarna, framför allt kvinnorna, och de\r\nsom har röstat på Gudrun Schyman tycker om det här\r\ni praktiken när de ser vad förslagen innebär för dem\r\nsom har det sämst.\r\nRegeringen utmålar också budgeten som ett steg\r\npå vägen till det gröna folkhemmet. Det skulle i så\r\nfall vara källaren i det huset. Den s.k. gröna skatte-\r\nväxlingen påverkar inte företags utsläpp eller företags\r\nkostnader för arbete. Den påverkar bara enskilda\r\nmänniskor med små möjligheter att ställa bilen när\r\nbarnen ska till dagis och de själva ska till jobbet. Den\r\nhar liten effekt för jobben i landet. Man misshandlar\r\nkonsekvent de näringar som betyder mycket för ett\r\nöppet landskap, sunda och säkra livsmedel - inte\r\nminst aktuellt i dag - och kretsloppet i hela samhället.\r\nInte ens tidigare utfärdade löften om konkurrensneut-\r\nralitet för de gröna näringarna håller man i det här\r\nbudgetförslaget.\r\nFru talman! För att det ska finnas någonting att\r\nfördela och för att vi ska ha pengar att läka de sociala\r\noch regionala klyftorna måste det skapas tillväxt. Så\r\nlänge det fortsätter som det har gjort hittills, dvs. att\r\nSverige har en lägre tillväxt än andra länder och att\r\nländer i vår omgivning klarar att öka omfånget i eko-\r\nnomin och de pengar som kan användas bättre än vi,\r\nblir vi ju fattigare relativt sett. Det märks kanske inte\r\nför alla i en högkonjunktur, men det kommer att mär-\r\nkas i en lågkonjunktur.\r\nDet viktigaste målet för politiken, om man vill lä-\r\nka de sociala och regionala klyftorna, borde alltså\r\nvara att få i gång tillväxten över hela landet, att pro-\r\nducera och skapa framtida välstånd. Det finns väldigt\r\nlite av detta i den här finansplanen och det här bud-\r\ngetförslaget.\r\nDet är också viktigt att det finns långsiktiga spel-\r\nregler som gör det möjligt för människor och företag\r\natt planera, investera och satsa för framtiden. Man ska\r\nkunna lita på trygghetssystemen. Finansministern\r\nsade att de ska vara trygga och stå pall och vara rätt-\r\nvisa. Då funderar jag igen på varför ni inte diskuterar\r\ngolven i systemen - de lägsta ersättningsnivåerna.\r\nVad tycker en student som blir sjuk och får 20 kr om\r\ndagen att leva på om finansministerns ord om trygg-\r\nhet och att stå pall? Vad tycker en student som ska\r\nklara hyra, mat och allting annat på 20 kr om dagen?\r\nDet är den lägsta nivån där.\r\nVarför diskuterar inte ni som säger att ni lägger\r\nfram en rättvis budget rättvisa och trygghet? I stället\r\nstår Lars Bäckström och är stolt över att han har fått\r\ntårta från TCO. Det är väl jättebra. Gratulerar! Jag\r\nhoppas att det var gott. Och jag förstår att TCO vill\r\ndiskutera taken. Och det kan vi också göra. Men ska\r\nman inte först eller åtminstone samtidigt diskutera\r\ngolven, dvs. ersättningsnivåerna för dem som har det\r\nsämst? Det tycker jag handlar mer om rättvisa. Det\r\nmåste ju vara en viktig målsättning att människor ska\r\nkunna leva på sin egen lön, bryta bidragsberoende\r\noch rundgång i systemen. Av det syns ingenting i den\r\nhär budgeten.\r\nVi i Centern vill i stället rusta människor och fö-\r\nretag så att de kan klara sig själva, och särskilt att de\r\nkan klara sig själva i en lågkonjunktur. Då kommer\r\njag in lite grann på skattepolitiken. Man kan fundera\r\növer prioriteringarna i dessa förslag. Jag har alldeles\r\nnyss nämnt hur det slår mellan olika inkomstgrupper.\r\nSvenska låginkomsttagare kommer fortfarande att\r\nvara de hårdast beskattade i världen. Vi vill ha ett\r\nannat inkomstskattesystem. Vi vill ha en inkomst-\r\nskattereform. Vi vill ha en skattepolitik där både\r\nmänniskor och samhällsekonomi kan växa.\r\nBoendeskatterna utgör fortfarande en tredjedel av\r\nden disponibla inkomsten på boendet. Regeringen\r\nanser tydligen att fastighetsskatten ska förbli hög men\r\natt de kommande höjningarna ska fördelas på flera år\r\ni stället. I stället för chockhöjningar blir det jämna\r\nplågor. Det blir framtidens melodi. Så behöver det\r\ninte vara. Frys taxeringsvärdena och sänk skattesatsen\r\nomedelbart, så behöver ingen plågas av dessa höj-\r\nningar. Sedan kan vi fortsätta och ta resten sedan. Det\r\ngår ju att göra omedelbara insatser som gör att män-\r\nniskor inte behöver lämna sina hem.\r\nNär konjunkturen viker är det rätt tillfälle att ge\r\nbättre förutsättningar för företagande och nyföreta-\r\ngande. Här händer det ingenting. Det startas färre\r\nföretag än tidigare, och vi har fler konkurser. Vi har\r\nockså utflyttningar från de stora industriföretagen\r\nsom sätter människor i Degerfors, Arvika, Bengtsfors\r\noch hemma i mitt eget Norrköping i klistret helt en-\r\nkelt. Vi kan ju ha synpunkter på hur och varför detta\r\nhänder. Vi kan också ha synpunkter på ganska myck-\r\net runtomkring. Men framför allt måste Sveriges\r\nledning ha en småföretagspolitik och en industripoli-\r\ntik värd namnet om vi ska kunna ge människor förut-\r\nsättningar att skapa sin egen framtid genom att ha ett\r\neget arbete.\r\nSkolan är också väldigt viktig. Den är grunden\r\njust för att man ska kunna skapa sin egen framtid. Det\r\när vi överens om i många partier. Men vi är uppen-\r\nbarligen inte överens om vägen. Visst är det välkom-\r\nmet att regeringen vill satsa på skolan och lärarna.\r\nMen dessa 4 000 nya lärarplatser är ju omfördelning-\r\nar av platser för teknik- och naturvetenskapliga ut-\r\nbildningar som man för över till lärarplatser i stället.\r\nMen vi behöver ju civilingenjörerna också. Alltså\r\nbehöver vi skapa ett större utrymme för detta. Men\r\nframför allt behöver vi en styrning som innebär att\r\nman vill någonting med skolan, där man lyfter fram\r\nbra exempel och där man inte accepterar att så många\r\nelever går ut högstadiet utan betyg, så att de inte kan\r\nsöka sig till en utbildning, redan stämplade som att de\r\ninte kommer att klara av sin framtid. Det är vårt an-\r\nsvar att se till att skolan fungerar.\r\nSamma sak gäller frågan om hälsa och sjukvård,\r\nsom också har nämnts tidigare i debatten. Vi har tagit\r\nett stort ansvar genom att ta konsekvenserna av de\r\nförändrade hoten i omvärlden - förändra försvaret\r\noch frigöra pengar, de s.k. kanonpengarna, som går\r\ntill sjukvården. Det är bra, men det räcker inte alls.\r\nKöerna finns fortfarande kvar. Det finns ingen vård-\r\ngaranti. Och människor står i kö och väntar på opera-\r\ntioner, både allvarliga och mindre allvarliga. Då\r\nhandlar det också om frågan om rehabilitering efter\r\narbetsskador och efter sjukdom. Nu läggs äntligen ett\r\nförslag fram som handlar om rehabilitering av sjuka\r\nmänniskor så att de ska bli friska, må bättre, ha högre\r\nlivskvalitet och också kunna bidra till samhällets\r\nutveckling. Men vi blev väldigt förvånade därför att\r\nvi var överens i riksdagen, Centerpartiet, Folkpartiet,\r\nMiljöpartiet och regeringen, om att det skulle ske en\r\nfinansiell samordning mellan olika myndigheter som\r\när inblandade i rehabiliteringsarbetet. Det finns ju\r\nFinsamprojekt som har visat jättebra resultat för de\r\nenskilda sjuka, som har sparat pengar för skattebeta-\r\nlarna och som över huvud taget har fungerat väldigt\r\nbra. Det här finns inte med i budgetförslaget och i\r\nfinansplanen. Jag hoppas och utgår från att regeringen\r\nkommer att återkomma i denna fråga, dels för att det\r\när ett ingånget avtal och jag har lärt mig att avtal ska\r\nhållas, dels för att det är så viktigt för de människor\r\nsom berörs.\r\nFör många människor som bor utanför de stora\r\nstäderna, i småstäderna och byarna, har högkonjunk-\r\nturen ofta varit rubriker i tidningarna om bostadspri-\r\nser i Stockholm, företagsvinster och mäklarnas höga\r\nlöner. Men de har inte sett någonting av detta i sin\r\negen vardag. För dem har vardagen i stället handlat\r\nom nedlagd service, stängda skolor, försämrad post-\r\nservice, osv. Och för många människor som bor i de\r\nstora städerna och förorterna har de gångna tre åren\r\nhandlat om tusentals missade tillfällen, om vuxna\r\nsom inte får jobb och om barn som inte får chansen.\r\nDet behövs faktiskt en politik som ser till att det blir\r\nen tillväxt och att hela Sverige får leva. Det handlar\r\nom vägar, infrastruktur, utbildning, osv. som vi vet att\r\nman behöver för att kunna driva företag och klara sig\r\noch bo kvar på sin ort.\r\nDet handlar också om de sociala frågorna i stor-\r\nstädernas förorter och om att vi faktiskt inte har råd\r\noch anständigtvis inte får låta dessa barn och ungdo-\r\nmar växa upp utan framtidshopp. Den här politiken\r\nhar varit ett misslyckande under dessa tre år. Resul-\r\ntaten har inte förbättrats. De har försämrats. Det leder\r\nmig till att dra slutsatsen att några andra borde få ta\r\nchansen att föra en regionalpolitik och annan politik\r\nsom gynnar byarna, småstäderna och förorterna.\r\nInfrastrukturen kan man nästan inte undgå att\r\nnämna i en sådan här debatt. Jag tror att Lars Bäck-\r\nström kommer att få stå och driva valkampanj ganska\r\nmånga gånger innan de löften som finns har förverk-\r\nligats, därför att dessa förslag är så baktunga - det\r\nkanske beror på för mycket tårta - att det handlar om\r\n10, 15 eller 20 år innan vi ser någon skillnad när det\r\ngäller infrastrukturen.\r\nNär det gäller datakommunikation behöver jag ba-\r\nra nämna siffran 98 % som skulle ha bredband, me-\r\ndan det i dag är 9,8 %. Det är ett resultat som är en\r\ntiondel av löftet.\r\nFru talman! Titeln på årets budgetproposition är\r\nTillväxt och rättvisa. Men det är förslag som varken\r\nåstadkommer tillväxt eller rättvisa. Det är en valbud-\r\nget och en löftesbudget, men det är tyvärr ingen\r\nframtidsbudget. Det är dags för en ny regering som\r\ntar sig an framtidens frågor och som ger utrymmer för\r\nmänniskor att själva skapa sin framtid och ta ansvar\r\nför sig själva och för varandra och som lägger grun-\r\nden till livskraft i hela landet. Om ett år hoppas jag att\r\nvi ska ha en sådan regering. Centerpartiet vill ha en\r\npolitik för livskraft, livskvalitet och självbestämman-\r\nde för människor. Vi vill ha en politik som rustar\r\nmänniskor och företag för lågkonjunkturen. Och vi\r\nvill lyfta människor ur fattigdomsfällan och besegra\r\nde sociala och regionala klyftorna. I vårt budgetför-\r\nslag, fru talman, om två veckor kommer vi att pre-\r\nsentera sådana förslag.\r\n(Applåder)</pre><pre>Anf.  6  KARIN PILSÄTER (fp):\r\nFru talman! Attackerna i New York och Wa-\r\nshington var attacker också på oss, för det som at-\r\ntackerades var det öppna samhället, det demokratiska\r\nsamhället. Om det kan lyckas där lyckas det överallt,\r\nsjunger Frank Sinatra i New York, New York. Det\r\nhandlar om New York som en plats för människor att\r\nförverkliga sina drömmar om lycka.\r\nMen de orden har också en viktig och skrämman-\r\nde innebörd. Det terroristerna lyckades med i New\r\nYork kan de lyckas med också i Stockholm, London\r\neller Hong Kong. Den internationella terrorismen\r\nmåste bekämpas med internationell samverkan. Värl-\r\ndens demokratier måste samarbeta mer, inte mindre,\r\nför att göra världen tryggare, och banden mellan\r\nEuropa och USA måste stärkas. Dialogen mellan\r\nvästvärlden och den muslimska världen måste också\r\nbli mycket bättre.\r\nFru talman! Det här handlar inte bara om världen,\r\ndet handlar om vårt eget samhälle. Det bor nästan en\r\nhalv miljon muslimer i Sverige. De är inte skyldiga\r\ntill dessa terrordåd, de är lika oskyldiga som du och\r\njag. Och många av dem har flytt till Sverige för att\r\nkomma undan de regimer som gör terrorismen möj-\r\nlig. De var redan före terrordåden drabbade av främ-\r\nlingsfientlighet, segregation och intolerans här i vårt\r\nsamhälle. Skulle det visa sig att förövarna i USA var\r\nmuslimer kommer fördomsfulla människor ännu mer\r\nän nu att utkräva ett kollektivt ansvar. Detta måste vi\r\nsätta stopp för.\r\nVälkommen till förorten, sade Lars Bäckström\r\nnyss. Ja, jag kan säga detsamma. Kristian i Vårby\r\nGård skrev en bok som hette just Välkommen till\r\nförorten. Vad Kristian gör i den boken är precis som\r\nalla de andra människor som jag möter hemma i Bot-\r\nkyrka, Rinkeby och många andra förorter. De säger:\r\nVi vill ha makt över våra egna liv. Vi vill ha en bättre\r\nskola, och vi vill ha fler poliser. Vi vill inte ha fler\r\nprojekt som kommer att ordnas åt oss uppifrån.\r\nDet är vad man vill ha i förorten.\r\nFru talman! Det är nu som behovet är som störst\r\natt vi alla tydligt och modigt står upp för demokrati,\r\ninternationell samverkan och tolerans. I skymundan\r\nav terrordåden har Kina, världens största och blodi-\r\ngaste kommunistdiktatur, slutligt blivit medlem i\r\nvärldshandelssamarbetet, WTO. Det är ett enormt\r\nframsteg för vägen till det öppna samhället också för\r\nen miljard kineser, för deras väg in i den globala\r\nsamhörigheten.\r\nOm några dagar samlas EU:s finansministrar. En\r\ndel av dem vill att man ska diskutera Tobinskatt. Jag\r\ntycker att det vore bra om Bosse Ringholm kunde\r\nlämna ett besked här att den svenska regeringen inte\r\ntänker ägna sig åt att fjäska för globaliseringsmot-\r\nståndarna utan i stället kommer att kräva av de andra\r\nEU-länderna att vi tar bort jordbruksprotektionismen,\r\nför det är det bästa vi kan göra för att främja en god\r\nekonomisk utveckling i andra delar av världen. För\r\ndet behövs sannerligen en globalisering av solidari-\r\nteten och rättvisan. Attackerna på det öppna samhället\r\nmåste mötas med satsningar på global demokrati,\r\nökad frihandel, mera bistånd, borttagande av jor-\r\nbruksprotektionism, satsning på skuldavskrivningen.\r\nSå kan vi i den rika världen bidra till att människor i\r\nden fattiga och förtryckta delen av världen kan växa\r\noch få den frihet som vi har tagit för självklar.\r\nFru talman! Som många har påpekat, och Bosse\r\nRingholm i Dagens Nyheter i dag, är det för tidigt att\r\ndra några bestämda slutsatser vad gäller de ekono-\r\nmiska konsekvenserna av det som har hänt. De\r\nmänskliga och de politiska effekterna av attackerna\r\npå det öppna samhället är enorma, men vilka de eko-\r\nnomiska konsekvenserna är vet vi inte. Om de hante-\r\nras rätt kan de ändå bli begränsade. Förmodligen blir\r\navmattningen kortsiktigt kanske rätt så kraftig, men\r\nlångsiktigt ser det ändå ut som om västvärlden skulle\r\nkunna lyckas med sin järnvilja att inte låta terrorister-\r\nna lyckas. Men det kräver förstås att man inte anläg-\r\nger en allmän cowboyretorik på hanteringen utan\r\nintar en mer ansvarsfull och besinnande hållning, som\r\nt.ex. uttrycks i dagens Financial Times från USA:s\r\nfinansminister O'Neill och Alan Greenspan på Fede-\r\nral Reserves.\r\nFru talman! Jag har ingen kristallkula, och det har\r\nväl ingen annan, där man se hur konjunkturen ut-\r\nvecklas. Det kan komma en vändning ganska snart,\r\nmen det kan också bli värre. Den internationella ned-\r\ngången var ju rätt så spridd redan före den 11 sep-\r\ntember. Den kortsiktiga konjunkturen måste i första\r\nhand hanteras av Riksbanken och penningpolitiken\r\noch genom att vi låter de automatiska stabilisatorerna\r\nverka. I övrigt tror jag att man i stort bör avstå från att\r\nförsöka konjunkturanpassa finanspolitiken. Det tar för\r\nlång tid att få effekt, och det har för oklara effekter.\r\nRiksbanken har redan gjort en del insatser.\r\nBudgetprognoserna är självklart rätt så osäkra,\r\nmen det är för tidigt att revidera dem. En sak som jag\r\nändå vill flagga för och som jag tycker att man kan-\r\nske tar lite lätt på, och det är kronkursen. I varje pro-\r\ngnos säger man att det kommer snart att vända, och\r\nvarje gång kommer de prognoserna på skam. Det\r\nbetyder trots allt mer än att det blir lite dyrare på\r\ncharterresan. Jag tycker att finansplanen här saknar en\r\nhel del av resonemang och beredskap. Det står några\r\nrader om att man vill satsa på exportfrämjande åtgär-\r\nder. Men den som inte kan sälja någonting till den här\r\nkronkursen, hur ska den kunna sälja någonting nå-\r\ngonsin? Kronkursen och volatiliteten skapar också en\r\nstörre ekonomisk osäkerhet, och det är allvarligt i ett\r\nsådant här konjunkturläge. Valutasamarbetet, EMU,\r\nnämns med bara några ord. Man håller dörren öppen.\r\nMen vad jag kan se hittills av regeringens agerande\r\nnär det gäller valutasamarbetet är den dörren snarare\r\nbara en liten kattlucka.\r\nFru talman! Vad vi behöver är en politik som ba-\r\nnar väg för en långsiktigt mera uthållig växtkraft, som\r\ngör oss bättre rustade för osäkra tider, stärker Sveri-\r\nges tillväxtpotential. Bara så kan vi betala för sjuk-\r\nvård, äldreomsorg och skola. Den offentliga sektorn\r\nkan aldrig finansiera sig själv, utan de välståndsbil-\r\ndande krafterna måste ordnas. Då finns det ett antal\r\navgörande områden. Skattepolitiken verkar helt\r\nmållös. På vilket sätt stimulerar avdragsrätten för\r\nfackföreningsavgifter tillväxten? Och kompensation\r\nför egenavgifter är väl ett oerhört passivt sätt, när vi\r\nskulle behöva en offensiv skattereform som gör att\r\ndet lönar sig att arbeta, spara och ta risker.\r\nNär marginalerna är snävare måste det viktiga\r\nprioriteras, och dit hör definivit småföretagandet. Vi\r\nbehöver hundratusentals fler, i stället blir det färre.\r\nVillkoren för kvinnligt företagande är alldeles för\r\ndåliga, där vi t.o.m. har fått kritik från FN.\r\nBättre arbetsklimat för små företag är vår bästa\r\nförsäkring, och därför behöver vi lägre skatt, mindre\r\nkrångel. Av 18 skatteförslag är det bara ett i den här\r\nbudgeten som gäller företagandet. Fåmansbolagen har\r\norimliga regler som måste förbättras snabbt. Man\r\nmåste få bättre möjligheter att skaffa riskkapital och\r\nkunna expandera. Förenklingsarbetet är ett enda stort\r\nskämt, fast det inte längre är roligt.\r\nDet är bra med inkomstskattesänkningar, men in-\r\nkomstskattereformen kunde ha varit både större och\r\nsmartare liksom fastighetsskatten. Kritik och panik\r\nbörjar tydligen nå fram till finansministern. Det är ett\r\nsteg i rätt riktning som föreslås här. Gamla människor\r\när mycket rädda för framtiden, och det ska man inte\r\nbehöva vara. Många drivs t.o.m. från sina hem. Barn-\r\nfamiljer har inte råd att låta sina barn växa upp i\r\nsamma standard som föräldrarna själva när de var\r\nsmå.\r\nVi måste frysa taxeringsvärdena, genomföra en\r\nrejäl reformering och fortsätta att sänka fastighets-\r\nskatten framöver.\r\nFru talman! Man måste göra rätt saker. Det hand-\r\nlar inte bara om att vilja utan också om att välja. Då\r\nundrar vi varför man kastar bort pengar på statliga\r\ndigital-TV-satsningar som ingen bett om, på bred-\r\nbandsgrävare, miljarder efter miljarder på meningslös\r\nAMS-politik eller nya subventioner som bara kom-\r\nmer att förvärra de långsiktiga problemen på bo-\r\nstadsmarknaden. Det blir inte fler bostäder i storstä-\r\nder med mer byggsubventioner; det behövs en radikal\r\nomläggning av bostadspolitiken.\r\nI den här tomteröda budgeten delas alla andra av\r\nsocialdemokraternas löften ut, och det resolut. Och\r\nman ska hålla utgiftstaken. Det kommer man att\r\ntvingas till även om man ibland slirar och rundar. Jag\r\nhar förstått att Lars Bäckström är en stor inspiratör\r\nför det slirandet. Men vad värre är är att om löftena\r\noch genomförandet av dem är precisa så är nedskär-\r\nningarna höljda i dunkel, men de kommer. Det står i\r\nfinansplanen att regeringen tänker vidta andra utgifts-\r\nbegränsande åtgärder. Men vad Bosse Ringholm har\r\nbakom tomtemasken får inte folk veta.\r\nFru talman! Det är bra att man kommer med ett\r\nprogram mot långtidssjukskrivningarna. Bakom siff-\r\nrorna här är det stora mänskliga katastrofer. Men\r\nprogrammet ger inte tillräckligt. Det är en stor utma-\r\nning att ta upp kampen mot orsakerna till långtids-\r\nsjukskrivningarna, stressen och pressen. De är en\r\navgörande kvinnofråga.\r\nDet handlar i mångt och mycket om att ge även\r\nkvinnor möjlighet att ha makt över sitt eget arbete\r\noch att få en rättvis lön. Det handlar också om att\r\navreglera de stora kvinnodominerade sektorerna.\r\nAnnars kommer vi aldrig att få anständigt betalt och\r\nmakt över vår egen arbetssituation. Kvinnor är inte\r\nkonstiga. Vi är precis som alla andra människor, fast\r\nfler. Det borde betyda någonting. Vi måste makt över\r\nvår egen arbetstid, makt över vår egen kompetensut-\r\nveckling, makt över familjens totala tid, makt över\r\narbetsmiljön och aktivare rehabiliteringsinsatser.\r\nFru talman! Det kan låta tekniskt med finansiell\r\nsamordning. Jag vill verkligen instämma i det som\r\nLena Ek sade här tidigare. Det är väl bättre betala för\r\natt göra sjuka personer friska än att betala ut sjukpeng\r\ntill dem. Det tycker väl alla vettiga människor. Den\r\növerenskommelse som regeringen har träffat med\r\nFolkpartiet, Centern och Miljöpartiet går ut på att det\r\nskulle bli möjligt med en finansiell samordning av\r\nsjukkassepengar och vård i hela landet. Det som sägs\r\ni budgetpropositionen uppfyller inte denna överens-\r\nkommelse. Vi utgår från att regeringen kommer att\r\nlägga fram förslag som innebär att överenskommel-\r\nsen hålls.\r\nFru talman! Väldigt mycket av den ekonomiska\r\nutvecklingen framöver handlar om att fler måste\r\narbeta mer. Därför kan man tycka att det är lite märk-\r\nligt att den tomteröda budgeten innehåller förslag om\r\nfriår, arbetstidsförkortning och pappamånad. Enligt\r\nBosse Ringholm är det bara småbarnsmammorna som\r\nska arbeta mer. Jag tycker inte att det är rätt. Vi be-\r\nhöver en politik som gör det möjligt för många män-\r\nniskor att vilja och orka arbeta mer, försörja sig själva\r\noch bidra till tillväxten.\r\nFru talman! Vi är nöjda, sade Lars Bäckström och\r\nsvek änkorna - det kan ju bli ett nytt talesätt. Änke-\r\npensionerna blev drastiskt försämrade för några år\r\nsedan, men Vänsterpartiet gick faktiskt till val på att\r\nänkepensionerna skulle återställas. Nu sviker man\r\nkvinnor med knappa resurser. I praktiken orkar man\r\ninte genomföra det som man säger i retoriken.\r\nEfter fyra budgetförslag som Vänsterpartiet har\r\nhaft inflytande över har man nu fått till en minskning\r\nav nedskärningen med 30 miljoner. Folkpartiets par-\r\ntiledare Lars Leijonborg sade i en kommentar härom-\r\ndagen att det med den takten tar 50 år att nå målet. Vi\r\nber om ursäkt, vi hade räknat fel. Det kommer att ta\r\n90 år. Gudrun Schymans vallöfte från 1998 kommer\r\natt uppfyllas 2088. Vi är nöjda, sade Lars Bäckström.\r\nDet bästa som regeringen och dess stödpartier kan\r\ngöra på den här punkten är att återgå till de regler för\r\nänkepension och omställningspension som gällde före\r\n1997 och som var sagt att de skulle gälla.\r\nFru talman! Bosse Ringholm refererade till en\r\nOECD-rapport om Sverige som kunskapsnation. Om\r\nvi ska kunna vara det även i framtiden är en avgöran-\r\nde förutsättning för framtida välstånd och vardags-\r\nmakt - inte minst i förorten - en radikal omläggning\r\nav skolpolitiken. Skolan är vårt allra viktigaste red-\r\nskap för att skapa ökad jämlikhet. Här innehåller\r\nbudgeten tyvärr inga som helst nyheter. Det finns\r\noerhört stora kvalitetsproblem. Barn går ut skolan\r\nutan att ha de kunskaper som de behöver inför fram-\r\ntiden. Regeringen pratar om fler vuxna i skolan. Men\r\nibland glömmer man bort att säga att det behövs fler\r\nlärare, och det kan vi förstå eftersom det är en sådan\r\nbrist på dem.\r\nVi har världens dyraste skola och världens sämst\r\nbetalda lärare. Vi måste få en skola där man förstår\r\nlärarnas och kunskapens värde och respekterar varje\r\nelevs behov, intressen och förutsättningar.\r\nFru talman! Socialdemokraterna utnyttjade inte\r\nhögkonjunkturens möjlighet att skapa långsiktigt\r\nbättre villkor. Inget tyder på att de förstår strukturre-\r\nformernas värde och att de är viktigare nu när kon-\r\njunkturen sviker. Därför behöver Sverige en ny rege-\r\nring och en bättre ekonomisk politik. Folkpartiet\r\nliberalerna kommer att lägga fram sitt alternativ den 5\r\noktober. Det kommer vi att göra därför att Sverige\r\nbehöver varaktigt bättre växtkraft för att människors\r\nhögsta drömmar ska kunna bli verklighet.\r\n(Applåder)</pre><pre>Anf.  7  YVONNE RUWAIDA (mp):\r\nFru talman! Efter terrordåden i USA, som är helt\r\nfruktansvärda, måste ändå vardagen fortsätta hur\r\njobbigt det än är, precis som den måste efter andra\r\nkatastrofer. Och vi här i kammaren har ett ansvar för\r\natt dessa terrordåd inte får påverka ekonomin. Vi har\r\nockså ett ansvar för att se till att terrordåden inte leder\r\ntill en hetsjakt på muslimer, till hot, hat eller diskri-\r\nminering. Det är ett ansvar som vi som politiker\r\nmåste ta.\r\nPrecis nu, kl. 11.37, den 20 september för 20 år\r\nsedan bildades Miljöpartiet. Det är Miljöpartiets 20-\r\nårsdag i dag. Miljöpartiet bildades av människor från\r\nsolidaritetsrörelsen, antikärnkraftsrörelsen, miljörö-\r\nrelsen och kvinnorörelsen. Vi jobbar för global soli-\r\ndaritet, en bättre miljö och mänskliga rättigheter.\r\nSom första parti på väldigt länge kom vi in i riks-\r\ndagen och har nu deltagit i ett samarbete med Social-\r\ndemokraterna och Vänsterpartiet, och det vill vi tacka\r\nför. Under denna tid har vi - i stället för att rusta ned\r\nden offentliga ekonomin, som Moderaterna vill -\r\nsatsat på förnuftiga skattesänkningar, på grön skatte-\r\nväxling och på väldigt viktiga och angelägna refor-\r\nmer för framtiden. Med utgångspunkt från vårt val-\r\nmanifest 1998 tänkte jag pricka av vad vi har lyckats\r\nåstadkomma när det gäller vallöften till våra väljare.\r\nVi har lyckats att uppfylla över hälften av våra val-\r\nlöften helt eller delvis.\r\nI tio kommuner i landet införs det nu ett friår.\r\nVi har gjort stora satsningar på skola, omsorg och\r\nvård.\r\nVi har åstadkommit förbättringar när det gäller att\r\nmotverka diskriminering. Nästa år inrättas regionala\r\ndiskrimineringsombudsmän samtidigt som det införs\r\nantidiskrimineringsklausuler vid offentlig upphand-\r\nling.\r\nBarnbidraget höjs.\r\nVi har sett till golvet i a-kassan höjs. Det sker\r\nockså en stor höjning av garantinivån i föräldraför-\r\nsäkringen. Här verkar det som att Lena Ek inte är\r\nmedveten om den politik som förs.\r\nVi har varit med om att genomföra en skatteväx-\r\nling under den här mandatperioden med 7 miljarder\r\nkronor.\r\nFastighetsskatten har sänkts både för småhus och\r\nför hyreshus.\r\nVi har sett till att det görs en rejäl satsning på\r\nmiljön, både miljösanering och skydd av biotoper.\r\nDet är en satsning som innebär en fördubbling av\r\nmiljösatsningarna 1998-2002, från 1,2 miljarder till\r\n2,4 miljarder.\r\nDet har också skett stora satsningar på solceller,\r\npå vindkraft och på biobränsle där det införs en skat-\r\ntebefrielse. Alla koldioxidneutrala bränslen befrias\r\nfrån koldioxidskatt. Dessutom införs det ett lägre\r\nförmånsvärde om man har en bil som går på förnybart\r\nbränsle.\r\nVi har satsat på en ekologisk och mer miljövänlig\r\nproduktion. Det gäller bl.a. en förändring av ekostö-\r\ndet och en satsning på ekologisk forskning. Dessutom\r\nska det utredas om man kan sänka momsen på Krav-\r\nmärkta produkter.\r\nDjurskyddet har förbättrats, bl.a. genom inrättan-\r\ndet av en djurskyddsmyndighet.\r\nVi har sett till att det blir ett ökat stöd för järnväg\r\noch kollektivtrafik. Det görs en historiskt stor sats-\r\nning på järnvägar med 100 miljarder från 2004 till\r\n2016. Dessutom halveras kollektivtrafikmomsen.\r\nDetta är ett viktigt steg för att åstadkomma en hållbar\r\ntrafik i framtiden.\r\nDessutom har vi sett till att det var folket och inte\r\nriksdagen som fattade beslut när det gäller EMU,\r\nvilket för oss var en väldigt viktig fråga.\r\nVi har också genomdrivit att alla barn ska ha rätt\r\ntill barnomsorg. Genom vår försorg får barn till för-\r\näldrar som är hemma med yngre syskon rätt att be-\r\nhålla sin plats inom barnomsorgen.\r\nHälften av de vallöften som vi gav till våra väljare\r\nhar vi helt eller delvis lyckats genomföra. Dessutom\r\nhar vi satsat mycket på kulturen.\r\nVi har bidragit till ett ökat stöd till kulturen och\r\ntill en sänkning av bokmomsen.\r\nVi har förbättrat situationen för studenterna, bl.a.\r\ngenom en satsning på fler högskoleplatser, höjt studi-\r\nebidrag för studenter och en satsning på studentbo-\r\nstäder.\r\nVi har drivit regionalpolitiken genom att sänka\r\narbetsgivaravgifterna i stödområde A.\r\nVi har bidrag till skattesänkningar för lågin-\r\nkomsttagare och för pensionärer.\r\nInte minst har vi gjort en stor satsning på ett ökat\r\nbistånd.\r\nI dag fyller vi 20 år, och det här är våra gröna seg-\r\nrar i samarbetet.\r\nNaturligtvis finns det mer som vi vill åstadkom-\r\nma. Det finns bland de här förslagen frågor som vi\r\ninte har lyckats med och som vi i framtiden ska jobba\r\nför att lyckas med. Det gäller t.ex. frågan om att få en\r\narbetstidsförkortning, att ha en mycket bättre klimat-\r\npolitik än den som förs, att se till att förbättra asyl-\r\noch flyktingpolitiken, att se till att Sverige driver\r\nfrågan om att införa en Tobinskatt. Jag vill också\r\ngärna ha ett svar, precis som Karin Pilsäter, på vad\r\nfinansministern kommer att säga på nästa Ekofinmö-\r\nte.\r\nVi motsätter oss - vi kanske har vägfobi, men det\r\nberor på att det finns mycket mer vägar än det finns\r\nräls i Sverige - den ram på 69 miljarder till investe-\r\nringar i motorvägar och andra vägar under tiden\r\n2004-2015 som Socialdemokraterna och Vänstern är\r\növerens om. Vi vill inte heller prioritera de dyra pro-\r\njekt som Citytunneln i Malmö och tunneln genom\r\nHallandsåsen utgör.\r\nFru talman! Budgetdebatten sker i dag i skuggan\r\nav terrordåden i USA - ett terrordåd där människor\r\nfrån många olika kulturer blev dödade.\r\nVi befinner oss i ett osäkert ekonomiskt läge, och\r\ndet gjorde vi, som finansministern påpekade, även\r\ninnan terrordåden. Västvärldens ekonomi står och\r\nväger mellan stabilitet och nedgång. På hundratusen-\r\ntals institutioner och företag i USA, Tyskland, Japan\r\noch Sverige sitter ekonomer och funderar på vad som\r\nkommer att hända. Investeringar och nyanställningar\r\növervägs och omvärderas, och alla sneglar nyfiket på\r\nvarandra för att utröna vad som ska hända.\r\nDet är farligt att i detta läge tro på en bestående\r\nkonjunkturnedgång. Då skickar vi signalen att terror-\r\ndåden i USA kommer att få bestående konsekvenser.\r\nVi måste skicka signalen att livet går vidare, och att\r\nvi tror att terrordåden i USA inte kommer att få såda-\r\nna konsekvenser. Här tycker jag att Moderaterna visar\r\nsig väldigt oansvariga när de skickar en signal till\r\nföretag och hushåll om att det kommer att bli en låg-\r\nkonjunktur. Det bidrar till att skapa en lågkonjunktur.\r\nJag tror att det för många - det var det för mig -\r\nvar svårt att återgå till vardagslivet efter torrordådet.\r\nMen det är vår skyldighet att göra det, för annars låter\r\nvi dem som utfört terrordåden inte bara att åstad-\r\nkomma den oerhörda skada och sorg som är det di-\r\nrekta resultatet, utan då låter vi dem som utfört ter-\r\nrordåden att skapa en ännu större skada.\r\nVi måste också fundera på vad som är de mest ef-\r\nfektiva åtgärderna på lång sikt för att se till att minska\r\ngrogrunden för terrorism och risken för att den här\r\ntypen av terrordåd upprepas. På lång sikt finns det\r\nbara två lösningar, och det är att stärka demokratin\r\noch att minska klyftorna både lokalt och globalt.\r\nI den här kammaren ska vi i dag diskutera de två\r\nekonomiska alternativ som för ögonblicket står till\r\nbuds för Sverige. Det är dels den ansvarsfulla politik\r\nsom samarbetspartierna har stått för, vilken inriktar\r\nsig på stabila statsfinanser, hög sysselsättning, ansvar\r\nför miljö och solidaritet med de svaga och utsatta,\r\ndels den politik som de borgerliga partierna företrä-\r\nder, vilken inriktar sig på riskfyllda skattesänkningar\r\noch ovilja mot den offentliga sektorn. Just diskussio-\r\nnen kring den offentliga sektorn tycker jag är ganska\r\nintressant.\r\nVad är det som är ett bra samhälle? Ibland tycker\r\njag att frågan blir lite väl förenklad i den politiska\r\nretoriken. Är ett samhälle bra när skattetrycket är\r\n49 %, medan samhället är dåligt när skattetrycket är\r\n51 %? Är en sjuksköterska i offentlig tjänst en obe-\r\nhaglig och tärande figur, medan en sjuksköterska\r\nanställd av ett privat bolag plötsligt är en trivsam och\r\nnärande aktör på den ekonomiska arenan? Nej, såda-\r\nna enkla lösningar finns inte.\r\nVäldigt ofta här i talarstolen, även i dag, talar\r\nmånga från de borgerliga partierna så otroligt gärna\r\nom frihet. Man visar oftast  upprörda miner när man\r\nsäger att det bara är genom strukturåtgärder och till-\r\nväxt som vi kan skapa frihet. Men vad är frihet? Är\r\ndet frihet för en ensamstående mamma att kanske\r\nslippa oroa sig över sin ekonomi? Är det en frihet för\r\nde flesta människor att kunna välja sina liv och för-\r\nverkliga sina drömmar, att kunna skaffa sig en utbild-\r\nning, att kunna bo var man vill, att kunna slippa dis-\r\nkriminering och att kunna slippa fattigdom och oro?\r\nMen det är också frihet att inte drabbas av översväm-\r\nning eller av cancer som orsakas av växthuseffekten\r\noch det uttunnade ozonskiktet.\r\nFör oss är det frågor som arbetstidsförkortning,\r\nfriår, höjt bistånd och bättre villkor för miljövänligare\r\nenergi som skapar frihet. Kampen för en bättre miljö\r\när en frihetsfråga, kampen mot arbetslöshet är en\r\nfrihetsfråga och kampen mot stress och utbrändhet är\r\nen frihetsfråga.\r\nDet är genom att lösa dessa frågor som man verk-\r\nligen befriar människor, inte bara genom att montera\r\nned den offentliga välfärden och kasta den på soptip-\r\npen. Det är inget som i sig skapar frihet.\r\nJag vill ta upp en av de frågor som är otroligt all-\r\nvarliga, och det är antalet utbrända i samhället och de\r\nökade sjukskrivningarna. Antalet sjukskrivningsdagar\r\nhar de senaste åren ökat dramatiskt. T.ex. inom  Upp-\r\nsala kommun har personalens sjukdagar ökat med\r\n18 %. De här signalerna kommer från hela landet.\r\nDet finns många orsaker till de tilltagande sjuk-\r\nskrivningarna. T.ex. att personalens genomsnittsålder\r\nblir allt högre spelar troligen in. Men en avgörande\r\nfaktor är de hela tiden ökande prestationskraven med\r\ntilltagande stress och utmattningsdepression som\r\nföljd. Enligt en studie från Karolinska Institutet, där\r\npsykiatriker gjort djupintervjuer med 150 långtids-\r\nsjukskrivna tjänstemän, är arbetet orsaken till depres-\r\nsionen i 50 % av fallen.\r\nDen negativa trend som vi i dag ser med alltfler\r\nsjukskrivningar på grund av stressiga arbetsförhållan-\r\nden måste brytas. Vilka lösningar ger de borgerliga\r\npartierna här? Jag ser ingen lösning som kommer att\r\nminska sjukskrivningarna eller stressen.\r\nVi har i vårt samarbete gjort en del, t.ex. elva-\r\npunktsprogrammet för hälsa i arbetslivet och att ett\r\nfriår införs i tio kommuner i Sverige. Men jag tycker\r\nsjälv att det inte räcker. Vi måste komma vidare, och\r\nför att minska stressen och utbrändheten måste vi se\r\ntill att minska arbetstiden. Det vore även bra om vi\r\nkunde införa friår i hela landet.\r\nJag ska lite grann beskriva det friår som vi fick\r\nigenom och som nu ska införas i tio kommuner i\r\nSverige.\r\nFör de flesta som har tagit ett friår har det varit\r\nväldigt positivt. Vi har gjort ett försök i Sverige med\r\natt utöka friåret. Av dem som tog ut friåret var 85 %\r\nväldigt nöjda. Det här är en möjlighet som vi ger\r\nmänniskor till ökad livskvalitet och till att förverkliga\r\nsig själv och göra någonting som man vill - ett frivil-\r\nligt val. Den ökade livskvaliteten beskrevs i termer av\r\nmer tid för barnen och ett mindre stressigt familjeliv.\r\nAndra positiva effekter var t.ex. att männen tog ett\r\nstörre ansvar i hushållen. För de allra flesta var det\r\nhär ett sätt att kunna ägna sig åt fritidsintressena.\r\nÄven för de personer som vikarierade för friårsta-\r\ngarna gjordes en välfärdsvinst, för många kunde bryta\r\nen långvarig arbetslöshet genom att de fick den här\r\nchansen.\r\nJag tänker avsluta med att återge Keynes från\r\n1931. Han sade någonting som jag tycker att vi väl-\r\ndigt ofta glömmer bort när vi diskuterar ekonomi.\r\nHan säger så här: I framtiden kommer vi att se dagen\r\ndå de ekonomiska problemen kommer att sätta sig i\r\nbaksätet, där de hör hemma, och där hjärtat och hu-\r\nvudet kommer att fyllas med de verkliga problemen;\r\nlivsproblemen, de mänskliga relationerna, att kunna\r\nvara kreativ, hur man beter sig mot andra människor\r\noch religion.\r\nNågonstans önskar jag att vi mer och mer kunde\r\ndiskutera hur vi skulle kunna få ett samhälle som är\r\ntill för människor och mindre tro att det är avregle-\r\nringar som gör att vi får ett bättre samhälle.</pre><pre>Anf.  8  Finansminister BOSSE RING-\r\nHOLM (s):\r\nFru talman! Mot bakgrund av både den avmatt-\r\nning som har skett av den internationella konjunktu-\r\nren och de terrordåd som vi såg i förra veckan är det\r\nnaturligtvis så att många människor ställer frågan:\r\nHur kan vi i svensk ekonomi och europeisk ekonomi\r\nmöta utvecklingen så att vi kan behålla en bra till-\r\nväxttakt och klara våra jobb i fortsättningen? Det är\r\nfaktiskt den allra mest avgörande frågan. Jag skulle\r\ngärna vilja att vi kanske koncentrerade den här något\r\nspretiga diskussionen till vad vi gör för att stärka våra\r\ntillväxtfaktorer och därmed skapa möjligheter att öka\r\nrättvisan.\r\nDet är ingen tillfällighet att budgetpropositionen\r\nhandlar om just tillväxt och rättvisa. De är varandras\r\nförutsättningar. Att ha en tillväxt för tillväxtens egen\r\nskull, som kanske skadar vår miljö och som inte leder\r\ntill en ordentlig omfördelning av våra tillgångar, är\r\ninget som vi socialdemokrater eftersträvar. Vi vill ha\r\nen tillväxt för att tillväxten ger möjlighet till jobb för\r\nmänniskor. Och jobb för människor ger i sista hand\r\nockså möjligheter att fördela de tillgångar som vi\r\nskapar genom våra jobb på ett mer rättvist sätt.\r\nDå är det oerhört viktigt att försöka fundera på\r\nvad det är som är unikt i svensk ekonomi, på svensk\r\narbetsmarknad. Vad är det som vi är duktiga på i\r\nSverige i förhållande till andra länder som gör att vi i\r\nkonkurrensen i världen kan vara framgångsrika och\r\nsälja våra produkter och tjänster? Vi har varit fram-\r\ngångsrika. Vi har, vilket ju visade sig i diskussionen i\r\nvåras, haft en position jämfört med exempelvis andra\r\nländer inom EU-kretsen där vi definitivt - det var i\r\nden jämförelse som EU gjorde på toppmötet i våras -\r\nvarit allra längst fram bland de flesta länder.\r\nNär jag refererar till den studie som ska offentlig-\r\ngöras i veckan som OECD har gjort, någon annan har\r\nockså anknutit till den i debatten, så finns det skäl att\r\nstanna upp fundera. Vad är det som OECD som ut-\r\nomstående betraktare tycker är unikt och speciellt\r\nmed den svenska ekonomin, det svenska näringslivet\r\noch den svenska arbetsmarknaden? Vi har ju intresse\r\nav att se hur andra ögon uppfattar oss och se om de\r\nhar samma värderingar som vi själva när det gäller\r\nvad vi tror är orsaken till att vi har lyckats så väl på\r\nolika områden och vad som kan vara framgångsfakto-\r\nrer i fortsättningen.\r\nI den här rapporten från OECD konstaterar man\r\natt Sverige är det land i världen som lägger mest\r\nresurser av sin ekonomi på forskning och utveckling.\r\nDet ganska logiskt att den som satsar mycket på\r\nforskning och utveckling, som Sverige gör, också är\r\nframgångsrik. Det är därför som många länder också\r\narbetar med precis det perspektiv som vi har i Sveri-\r\nge, att det är oerhört viktigt att lägga en stor del av\r\nresurserna på att stödja både offentlig och privat\r\nforskning och att stödja utveckling. Det är också\r\nviktigt att göra som Sverige har gjort de senaste åren\r\nnär vi har ökat antalet studenter på våra högskolor\r\noch universitet från 200 000 till 300 000. Det är en\r\ndel av nyckeln till den svenska ekonomins framgång,\r\nnågot som OECD nu också noterar. Det gör att vi har\r\nskäl att jobba vidare i samma anda i fortsättningen.\r\nVi har enligt OECD-rapporten också höga siffror\r\npå flera delområden. Det gäller exempelvis läkeme-\r\ndelsforskning. Där är Sverige oerhört framstående.\r\nDet gäller bioteknik, som är ett oerhört viktigt fram-\r\ntidsområde där vi har skäl att försvara de positioner\r\nsom vi har sedan mycket lång tid tillbaka.\r\nMen vi har också i den här OECD-rapporten, vil-\r\nket det kanske inte talas om så mycket i svenskt nä-\r\nringsliv och svensk näringspolitik, fått en förstaplats\r\nbland jämförbara länder när det gäller att vi är det\r\nland som har mest utgifter för innovationer inom\r\ntillverkningsindustrin. Så vi gör verkligen stora insat-\r\nser, större än andra länder, för att hitta på nya saker i\r\nvår tillverkningsindustri. Det är också en styrka bland\r\nsvenska företag att svenska löntagare och svenska\r\nforskare har ett oerhört gott samarbete sinsemellan.\r\nNär OECD gör en egen bedömning av vilka länder\r\nsom har bäst samarbete mellan näringsliv och hög-\r\nskola är Sverige etta. Vi har en topplats.\r\nDå tänker jag inte minst på våra regionala hög-\r\nskolor, som vi har byggt ut under en period av 20-30\r\når. Många av er minns säkert hur man från moderat\r\nhåll, från borgerliga partier, var oerhört tveksam till\r\nde regionala högskolorna. Man tyckte inte att det\r\nfanns skäl att bygga fler universitet och högskolor än\r\nde två eller fyra som vi hade för 30-40 år sedan. Det\r\nhar faktiskt varit den stora succén - inte bara för\r\nsvenskt näringsliv utan också för att skapa en bättre\r\nregional balans - med den enorma högskoleutbygg-\r\nnad som vi har haft. Nu visar också den här OECD-\r\nstudien hur framgångsrika vi är.\r\nVi får i OECD-studien förstaplatsen när det gäller\r\nandelen datorspecialister bland alla anställda. Vi är\r\nframgångsrika när det gäller investeringar just på\r\nInternetområdet, kommunikationsområdet. Vi har\r\ntillsammans med Finland den största andelen hushåll\r\nmed tillgång till Internet. Många människor i landet\r\nanvänder sig av Internet i stor utsträckning. Det finns\r\nskäl att påminna om det nu. Internet har haft en oer-\r\nhörd uppgång, men också bromsats upp. Så är det\r\nmed alla nya uppfinningar. Det är ofta en enorm\r\nframgångsfas, och sedan kommer en uppbromsning-\r\nsperiod. Men det är fortfarande en teknik som kom-\r\nmer att vara en del av grunden för en modern ekono-\r\nmisk utveckling, och Sverige har kommit långt på\r\ndetta område.\r\nJag skulle kunna fortsätta mycket längre, men\r\ndetta var bara några axplock från denna OECD-studie\r\nsom det finns skäl att diskutera seriöst bland politiker,\r\nforskare, ekonomer och andra för att se vad vi kan\r\ngöra från svensk sida för att vidmakthålla de positio-\r\nner vi har i fråga om ekonomisk utveckling.\r\nDet känns egentligen lite trist att från det fram-\r\ntidsinriktade perspektiv som OECD lockar till diskus-\r\nsion om gräva ned sig i en del av de kommentarer\r\nsom har kommit här i debatten. Jag uppskattar Gun-\r\nnar Hökmark mycket för att han ibland klargör de\r\nideologiska skillnaderna mellan socialdemokratisk\r\nrättvisepolitik och den moderata ideologi som han\r\nrepresenterar, som har egoism som huvudinslag.\r\nMen ibland undrar jag om Gunnar Hökmark, vil-\r\nket jag trodde, är den flitige politiker som man borde\r\nbegära av honom att han ska vara. Av hans kommen-\r\ntarer förefaller det nästan som om han inte ens har\r\nläst, inte ens tagit del av, något av det som finns i\r\nbudgetpropositionen. Än mindre verkar det som om\r\nhan över huvud taget hörde på vad jag talade om. Han\r\nkörde samma gamla argument som tidigare, oberoen-\r\nde av vad det finns för förslag i budgetpropositionen.\r\nDet är tråkigt att inte kunna få en lite mer framtidsin-\r\nriktad debatt med Gunnar Hökmark, utan att han kör\r\nsamma gamla varv.\r\nJag kan gärna återkomma, om Gunnar Hökmark\r\nhar intresse av det, till att se på skillnaden mellan\r\nvåra partier. Det finns naturligtvis oerhört stora skill-\r\nnader mellan våra partier. Jag tycker också att det är\r\nviktigt att belysa detta. Ibland säger många människor\r\natt det inte är lönt att gå och rösta. Det är inte så stor\r\nskillnad mellan partierna. Vi hade en diskussion efter\r\nförra valet, 1998, då valdeltagandet sjönk ned till\r\n80 % som gällde vad vi ska göra för att vända ut-\r\nvecklingen. Jag tror att en viktig aspekt är att faktiskt\r\npåvisa skillnaden mellan partierna. Det kan locka till\r\nett ökat valdeltagande. Jag tycker att det är bra, som\r\njag sade, att Gunnar Hökmark bidrar till att peka på\r\nde stora ideologiska skillnader som finns mellan\r\nsocialdemokrati och moderater.\r\nDet här är alldeles tydligt när vi nu vill bygga ut\r\nvälfärdssamhället på en rad olika områden. Vi talar\r\nt.ex. om att höja taket i a-kassan. Då vill moderaterna\r\nsänka ersättningen i a-kassan och öka avgifterna i a-\r\nkassan. När vi vill införa rätten att få en skattelättnad\r\nför fackavgiften vill i stället moderaterna öka avgif-\r\nterna till a-kassan. Det är klart att det är två helt skil-\r\nda ideologiska modeller, och jag tror att det är viktigt\r\natt vi också lyfter fram det i diskussionen i fortsätt-\r\nningen.\r\nNär vi från regeringens sida vill förbättra för de\r\näldre, för pensionärerna, på en rad olika sätt, föreslår\r\nmoderaterna att det högkostnadsskydd som vi har på\r\n1 800 kr för medicin och behandling ska höjas så att\r\ndet kommer att kosta ungefär tre gånger så mycket, i\r\nstorleksordningen 5 000 kr. Då är det klart att det är\r\nen helt annan inställning som man har från modera-\r\nterna i fråga om hur man vill att det offentliga skyd-\r\ndet för framför allt pensionärer, folk med låga in-\r\nkomster, ska vara i framtiden. Det är kort sagt skill-\r\nnaden mellan vår syn på en generell välfärd som ska\r\nomfatta alla och en moderat syn som utgår från ett\r\nmycket egoistiskt perspektiv och där orättvisorna bara\r\nskulle öka och öka med alla de förslag som finns\r\nrörande den offentliga sektorn - som ju mer eller\r\nmindre ska raderas ut enligt moderaternas resone-\r\nmang.\r\nLåt mig ett ögonblick uppehålla mig vid något av\r\ndet som Mats Odell tog upp. Jag tar inte upp diskus-\r\nsionen om hans bokföringsmetoder. Mats Odell har\r\nmycket egna bokföringsmetoder, men jag tror inte att\r\nde intresserar så många andra än honom själv. Men\r\njag vill ta upp en punkt som Mats Odell talade om,\r\noch det gäller bostadsfrågorna.\r\nJag håller med om att vi har en besvärande bo-\r\nstadsbrist, framför allt i Stockholmsområdet och\r\nstorstadsområdena. Regeringen satsar 2 ½ miljard\r\nkronor, förutom att vi satsar en halv miljard kronor på\r\nett ekologiskt byggande, de närmaste åren för att häva\r\nbostadsbristen. Det är möjligt för de stora kommu-\r\nnerna som har bostadsbrist, t.ex. Stockholm, där ju\r\nKristdemokraterna i allians med Moderaterna har\r\nansvaret för bostadsbristen. Det ska bli spännande att\r\nse hur många nya hyreshus, hur många nya, allmän-\r\nnyttiga projekt, som Moderaterna och Kristdemokra-\r\nterna i Stockholm kommer att vilja bygga - med\r\nvanliga, rimliga hyresnivåer. I dag är det ju lyxbyg-\r\ngande som dominerar Kristdemokraternas och Mode-\r\nraternas bostadsbyggande i Stockholm.\r\nNär det gäller studentbostadsbyggandet, som är\r\nväldigt viktigt, hör Stockholm till de kommuner som\r\nhar varit allra sämst på att utnyttja de möjligheter\r\nregeringen har gett till högskoleorterna för att bygga\r\nstudentbostäder. Här har Kristdemokraterna ett oer-\r\nhört stort ansvar att bryta upp från den koalition man\r\nhar med Moderaterna, som tydligen innebär motsatt\r\nresultat mot det som Mats Odell talar om här när det\r\ngäller bostadspolitiken.\r\nInte heller förstår jag detta, Mats Odell: När vi so-\r\ncialdemokrater tillsammans med Vänsterpartiet och\r\nMiljöpartiet vill minska fastighetsskatten på hyreshus\r\ntill 0,7 % envisas Kristdemokraterna med att ha en\r\nhögre fastighetsskatt på hyreshus. Vad har hyresgäs-\r\nterna gjort för ont, Mats Odell, eftersom de ska ha en\r\nhögre skatt? Vad är det för fel på att sänka skatten på\r\nhyreshus och se till att vi får lägre hyror? Det skulle\r\nockså vara ett sätt att skapa mer rättvisa i boendet,\r\ntillsammans med det jag sade förut om vikten av att\r\nkunna bygga ut bostäderna i framtiden. Då gäller det\r\natt bryta upp från den moderatkoalition ni har i bl.a.\r\nStockholm.\r\nEn annan aspekt jag vill beröra av det Mats Odell\r\ntog upp gäller vården. Kristdemokraterna har ju ett\r\nförflutet i vården som många minns. I valrörelsen\r\n1991 utlovades en ofantlig satsning på vården från\r\nKristdemokraternas sida. Jag är säker på att man\r\nockså vann en och annan sympatisör på det löftet. Det\r\nlöftet sveks rätt ordentligt. Nu ställer Mats Odell ut\r\nnya sådana här löften, och då är det väl bättre att\r\ngranska verkligheten. Mats Odell har ju partivänner\r\nsom sitter några meter från Riksdagshuset, i Lands-\r\ntingshuset i Stockholm, och har ansvaret för sjukvår-\r\nden. Där sänker man skatten i stället för att öka på\r\nvårdinsatserna. Där gör man sig av med de pengar\r\nman skulle behöva för en ökad sjukvård.\r\nJag måste säga att jag blev ganska häpen när\r\nKristdemokraternas sjukvårdslandstingsråd i somras\r\nsade att de mammor som inte får någon plats på\r\nStockholmssjukhusen kan väl åka till Helsingfors -\r\ndet är ju bara en timmes flygresa dit! Det är inte den\r\nmänniskosyn som Kristdemokraterna i andra sam-\r\nmanhang är angelägna om, i diskussionen om etik,\r\nvård och annat. Jag tycker att det är ett ganska rått\r\nsynsätt på de mammor som vill ha en förlossnings-\r\nplats i Stockholmsregionen - något som Kristdemo-\r\nkraterna och Moderaterna uppenbarligen inte kan\r\nklara av att ge dem, som det ser ut när det gäller sjuk-\r\nvården.\r\nBåde på bostadsområdet och på vårdområdet har\r\ntyvärr Kristdemokraternas samarbete med Modera-\r\nterna lett till rakt motsatt resultat mot vad Kristdemo-\r\nkraterna säger sig vilja uppnå på det här området.\r\nLena Ek förde en diskussion om den fördelnings-\r\npolitiska bilden i budgetpropositionen. Jag tycker att\r\ndet Lena Ek tog upp var intressant, och jag vill gärna\r\npå några punkter säga emot henne. Jag tycker nämli-\r\ngen att hon lämnar en felaktig bild av den fördel-\r\nningspolitiska profilen i budgetpropositionen. Fram-\r\nför allt lämnar hon en felaktig uppgift när det gäller\r\ntillväxten. Hon säger att Sverige måste få mycket\r\nbättre tillväxt än andra EU-länder och att vi inte alltid\r\nkan vara sämre än andra EU-länder. Men titta i facit,\r\nLena Ek! Förra året hade EU-länderna i snitt en till-\r\nväxt på 3,4 %. Sverige hade en tillväxt på 3,6 %. 3,6\r\när fortfarande mer än 3,4. Då är det inte bra, Lena Ek,\r\natt stå i talarstolen i Sveriges riksdag och säga att\r\nSverige har en sämre tillväxt en andra länder. Vi ska\r\nhålla oss till fakta i det här fallet.\r\nNär det gäller fördelningspolitiken är tillväxt och\r\nrättvisa huvudinslagen i den här budgetpropositionen.\r\nJag tycker att vi på område efter område kan peka på\r\nhur olika reformförslag stöder just rättviseinslaget. Ta\r\nskatteförslagen! För tredje året i rad sänker vi skatten\r\nför låg- och medelinkomsttagare så att det relativt sett\r\nblir större skattesänkningar för den som tjänar 12 000\r\nkr än för den som tjänar 40 000 kr. Vi tillför dess-\r\nutom, vilket är oerhört viktigt, ett inslag av att minska\r\nandelen som betalar statlig skatt. Jag antar att också\r\nCentern tycker att det är bra om vi kan minska margi-\r\nnaleffekterna. Den mamma som tjänar 10 000 kr och\r\nsom vill gå upp lite grann i arbetstid för att tjäna\r\n12 000 eller 14 000 kr upptäcker att med dagens situ-\r\nation, med de skatteskalor vi har och framför allt med\r\nde dagisavgifter vi har, kommer hon inte att tjäna\r\nnågonting på det. Varför ska hon då göra det? Här är\r\nkombinationen av de nya skatteförslag vi har samt\r\nmaxtaxan mycket bra för att minska marginaleffek-\r\nterna. Tyvärr är Lena Ek emot både maxtaxan och\r\nden sänkta marginalskatt som vi föreslår i propositio-\r\nnen, liksom vi gjort de två senaste åren också.\r\nVi föreslår en möjlighet att dra av en del av fack-\r\nföreningsavgiften. Den är faktiskt för lågavlönade\r\nväldigt betydelsefull. Den ger för de flesta fackligt\r\nanslutna ungefär hundra kronor i ökad inkomst, oav-\r\nsett om man tjänar 40 000 eller 10 000 kr. Den är\r\nnämligen inte relaterad till inkomsten utan till den\r\navgift man betalar, och därför är det väldigt viktigt\r\nför låg- och medelinkomsttagare att få den här reduk-\r\ntionen av skatten via fackföreningsavgiften.\r\nDet finns, om Lena Ek studerar finansplanen och\r\nbudgetpropositionen, en ordentlig studie av huruvida\r\nde förslag som finns i budgetpropositionen gynnar\r\nmän eller kvinnor. På samma sätt som i de senaste\r\nbudgetpropositionerna är det faktiskt kvinnorna som\r\nhar störst utbyte av de reformförslag som finns i bud-\r\ngetpropositionen. Det är också ett bidrag till fördel-\r\nningspolitiken och jämställdhetspolitiken.\r\nDe människor som bor i glesbygd har naturligtvis\r\nstor glädje av det förslag vi lägger fram om att sänka\r\nsocialavgifterna till 15 % i de delar av vårt land där\r\ntillväxten inte är lika stark som i övriga delar. De har\r\nnaturligtvis också stor glädje av den förändring som\r\nnu sker av fastighetsskatten, som Centern har varit\r\nemot. Den gynnar ju framför allt glesbygdens fastig-\r\nhetsägare, de som bor i glesbygden. Jag har lite svårt\r\natt förstå hur Centern från fördelningspolitisk syn-\r\npunkt kan tycka att det är fel att regeringen, Vänster-\r\npartiet och Miljöpartiet vill gynna och sänka skatten\r\nför just de människor som bor i glesbygd och på\r\nmindre orter och som har oförändrade eller t.o.m.\r\nsänkta taxeringsvärden.\r\nDe pensionärer som har det allra sämst i vårt land,\r\nde som har den lägsta pensionen, kanske runt 4 000 i\r\nmånaden, får via regeringens förslag 1 300 kr i ett\r\nextra stöd nästa år. Alla andra pensionärer får också\r\nde 1 300 kronorna i skattesänkning, och de som har\r\ninkomster utöver grundpensionen. Men vi tycker att\r\ndet är viktigt att de som har den lägsta pensionen\r\nockså ska få det här skatteavdraget. Trots att de inte\r\nbetalar någon skatt har vi ändå konstruerat ett förslag\r\nsom gäller dem som har lägst pension. Det är väl\r\nrättvist, om inte annat, Lena Ek.\r\nJag skulle kunna fortsätta med många andra saker,\r\ninte minst studenterna som jag tycker är oerhört vik-\r\ntiga. Vi gör en jättestor reform av studiestödet för\r\nstudenter. Det kostar 3-4 miljarder kronor. Jag inser\r\natt många studenter i dag inte går och oroar sig för\r\nhur deras pension ska se ut om 30-40 år, men i och\r\nmed att vi inför en pensionsrätt också för studiestödet\r\när det väldigt betydelsefullt för dagens och framtida\r\ngenerationers studenter att de får inräkna också sina\r\nstudiemedel i den inkomst som ligger till grund för\r\nframtidens pensioner.\r\nLåt mig också säga några ord om det som Karin\r\nPilsäter sade om Tobinskatten, som kommer att dis-\r\nkuteras i morgon i finansministerkretsen i Europeiska\r\nunionen. Jag tycker att det är bra att riksdagen i våras,\r\nefter ett initiativ i finansutskottet, av regeringen har\r\nbeställt en studie om hur man kan nå bra effekter av\r\nolika förslag när det gäller internationell ekonomisk\r\npolitik som har precis samma syfte som Tobinskatten.\r\nTobinskatten är ju en teknik och det är inte tekni-\r\nken i sig som är det viktiga, utan det viktiga är vad\r\nman vill uppnå. Vill man uppnå ett större mått av\r\ninternationell finansiell stabilitet och vill man undvi-\r\nka de häftiga svängningar som sker i den internatio-\r\nnella ekonomin ska alla förslag prövas, även Tobins-\r\nkatten. Men jag tycker inte att det finns skäl att fixera\r\nsig enbart vid Tobinskatten. Den förutsätter alla län-\r\nders samtycke. Enstaka länder kan inte införa en\r\nTobinskatt. Därför är den i dagsläget inte den mest\r\nframkomliga vägen. Jag tror inte heller att diskussio-\r\nnen i första hand kommer att handla om Tobinskatten\r\ni morgon, utan den kommer att handla om vilka andra\r\ninstrument vi kan hitta för att på det sätt som riksda-\r\ngen beställde i våras uppnå precis samma syfte som\r\nligger bakom själva Tobinskatten.\r\nJag ska på en punkt kommentera det som Karin\r\nPilsäter sade. När jag hörde Karin Pilsäter påstå att av\r\nde 18 skattesänkningsförslagen hade hon bara sett att\r\nett berörde företagen tänkte jag att det inte är särskilt\r\nsvårt att räkna till ett. Men Karin Pilsäter hade up-\r\npenbarligen svårt att räkna till mer än ett. Jag kan i\r\nhuvudet hitta sex sju förslag som berör företagen. Det\r\nvar inte ett.\r\nDet är förslaget om sänkt skatt för investmentbo-\r\nlagen, Karin Pilsäter. Det berör företagen. Att sänka\r\nsocialavgifterna för företagen i Norrlands inland med\r\n15 % rör väl företagen? Att som regeringen aviserar\r\nändra kapitalvinstbeskattningen på näringsbetingade\r\naktier gäller väl företagen? Att ta bort traktorskatten\r\nlikaså. Jordbrukets företag ska väl också räknas som\r\nföretag. Att återföra de resurser som vi får in via de\r\ns.k. gödselavgifterna rör väl också jordbrukets före-\r\ntag? Men de tycks inte finnas i Karin Pilsäters värld.\r\nJag antar att när konsumenterna får lägre priser på\r\nböcker via momssänkningen kommer också den bran-\r\nschen att stärkas. Man får via en skattesänkning en\r\nbättre möjlighet att utveckla sin verksamhet.\r\nDet finns förslag om att ändra beskattningsregler-\r\nna för fömånsbeskattningen för bilar som är mil-\r\njövänliga. Det är väl också en skattesänkning som\r\nbilindustrin i allra högsta grad kan komma att utnyttja\r\noch se som en utmaning att få fram mer miljövänliga\r\nbilar i framtiden.\r\nDet är bara sex sju förslag om skattesänkningar\r\nsom jag omedelbart hittar i mitt minne och som har\r\ndirekt betydelse för företagen, inte en skattesänkning,\r\nsom Karin Pilsäter felaktigt påstod.\r\nFår jag till sist säga att politik handlar mycket om\r\natt tala om vad man vill göra för någonting. Det är\r\nviktigt, därför att vi alla har våra drömmar och visio-\r\nner om hur vi vill ändra i vårt samhälle. Jag försökte\r\ninledningsvis beskriva de orättvisor som jag upplever\r\nfinns i Sverige i dag. Jag hoppas att vi kan åstad-\r\nkomma förändringar i den bilden i framtiden.\r\nMen i sista hand är det inte bara våra drömmar,\r\nvisioner och vad vi vill som är viktigt. I sista hand\r\nhandlar det också om att kunna tala om vilka resultat\r\nman uppnått. När jag sade inledningsvis att vi under\r\nden här mandatperioden kommer att kunna minska\r\nstatsskulden från 1 445 miljarder vid förra valet till\r\n1 096 miljarder, dvs. med 349 miljarder under den\r\nhär mandatperioden, står det i bjärt kontrast till att de\r\nborgerliga när de hade regeringsmakten senast lyck-\r\nades öka statsskulden med 594 miljarder kronor. Det\r\när skillnaden mellan regeringsalternativen.</pre><pre>Anf.  9  GUNNAR HÖKMARK (m) replik:\r\nFru talman! Ibland är jag inte riktigt säker på att\r\nfinansministern vet vad han tänker säga och efteråt\r\nvet vad han har sagt, än mindre vad det är han har\r\ndebatterat mot. Därför blir det lite grann besvärande i\r\nolika slag av diskussioner, som den i dag.\r\nNär det gäller frånvaron av företagsinriktad poli-\r\ntik var det inte bara jag som talade om det. Det var\r\nLars Bäckström som från vänsterkanten konstaterade\r\natt socialdemokratin inte har släppt fram en företag-\r\nsinriktad politik. Det låg i hans hundraårsplan för\r\nsamarbetet med socialdemokraterna att kanske någon\r\ngång nå fram till det.\r\nI samband med Riksbostäder kan jag inte låta bli\r\natt tänka på Bo01 i Malmö, det socialdemokratiska\r\nprojekt med alldeles för dyra lyxbostäder som här-\r\nomdagen gick i konkurs och som Malmös skattebe-\r\ntalare nu kommer att få betala. Det är väl en symbolik\r\nför socialdemokratisk bostadspolitik som man hade\r\nönskat att en finansminister hade talat om. Den är ju\r\nverklig och inte påstådd.\r\nNär det gäller de grundläggande frågor som vi ta-\r\nlar om här i dag vet jag inte om finansministern verk-\r\nligen tror på det han säger. Jag vill inte vara oför-\r\nskämd, men står regeringen verkligen fullt ut bakom\r\natt vi vid en lågkonjunktur, som vi nu är inne i, kom-\r\nmer att få en minskande arbetslöshet?\r\nVi har just nu de största varslen sedan 1993, innan\r\ndet svängde under en borgerlig regering, Bosse Ring-\r\nholm. De största varslen. Menar Bosse Ringholm på\r\nfullt allvar att detta är den sanna och korrekta bilden\r\nvill jag påstå att regeringen har lämnat ett underlag\r\ntill riksdagens behandling av den ekonomiska politi-\r\nken som inte är seriöst. Det är låtsassiffror.\r\nDet fanns före New York-tragedin ingen grund för\r\natt hävda att ekonomin plötsligt skulle svänga uppåt\r\nunder nästa år och arbetslösheten krympa. Redan då\r\nsåg vi varslen. Redan då såg vi den mängd av skeen-\r\nden som urholkar ekonomins utveckling. Jag vill bara\r\nsäga att när regeringen står fast vid den typen av\r\ntabeller och siffror måste vi från oppositionen, i varje\r\nfall från mitt parti, konstatera att det inte är något\r\nseriöst underlag. Vi får finna former för att på ett\r\nansvarsfullt sätt diskutera den ekonomiska politiken.\r\nKanske är det så att man låtsas som ingenting, att\r\nman använder sig av låtsassiffror därför att man har\r\nsvårt att i mischmaschet av förhandlingar med Väns-\r\ntern och Miljöpartiet få fram konkreta reformförslag.\r\nNär det gäller ett av de stora samhällsproblemen,\r\nden växande sjukfrånvaron, har man på sin höjd orkat\r\nmed ett slags elvapunktsprogram där det mesta är\r\nskrivet i luften. Mängder av människor drabbas i dag\r\nav sjukfrånvaro utan att man gör någonting. Samtliga\r\noppositionspartier har sagt: Öka rehabiliteringen,\r\nstärk möjligheterna för människor att bli friska i stäl-\r\nlet för att betala ut sjukförsäkringspengar dag efter\r\ndag, år efter år.\r\nSamma sak gäller företagande. Bosse Ringholm\r\nsvarade inte på frågan hur det kan komma sig att han\r\ntillåter ett skattesystem som gör att t.o.m. de statliga\r\nföretagen flyttar ut sina holdingbolag för att kunna\r\nsälja sina egna företagsverksamheter. Ta tag i de\r\nfrågor som faktiskt oroar människor och ge ett be-\r\nsked!\r\nTror ni så mycket på de siffror ni redovisar att ni\r\nskjuter framför er de reformer och förslag som annars\r\nskulle kunna ge Sverige en möjlighet att möta den\r\nekonomiska utveckling som vi nu ser. Ge ett besked\r\nom det är stillatigande och stillasittande som kommer\r\natt prägla politiken. I så fall för ni Sverige rakt in i\r\ndjupa ekonomiska problem.</pre><pre>Anf.  10  Finansminister BOSSE RING-\r\nHOLM (s) replik:\r\nFru talman! Vill Gunnar Hökmark att det ska gå\r\nbra för svensk ekonomi? Vill moderaterna att svensk\r\nekonomi ska vara framgångsrik? Intresset för att\r\ndiskutera just framgångsfaktorer är från moderaternas\r\nsida mycket begränsat.\r\nI stället tycks ambitionen vara väldigt stor att i\r\nstället försöka beskriva svenska framtidsutsikter så\r\ndystert och mörkt som möjligt. Det förvånar mig\r\nfaktiskt att moderaterna har så lite av framtidssyn och\r\nframtidstro att man ägnar sig åt den här svartmålning-\r\nen.\r\nDet är en realitet att svensk ekonomi är oerhört\r\nberoende av vad som händer internationellt. Sida upp\r\noch sida ned i finansplanen för vi också en diskussion\r\nom vad vi kan göra för att stärka den svenska ekono-\r\nmin. Jag kan konstatera att om vi ser på hushållens\r\nreala inkomster, de pengar man disponerar, finner vi\r\natt vi under förra året hade en ökning med 3,6 %. Vi\r\nhar en ökning i år på 4,3 % och nästa år blir den\r\n5,4 %. Det är en väldigt positiv utveckling. Det är en\r\nväldig styrkefaktor i svensk ekonomi att vi kan upp-\r\nrätthålla en hög efterfrågan från hushållen när den\r\ninternationella efterfrågan viker av på det sätt den gör\r\nför närvarande.\r\nSkälen till att vi har lyckats med detta är inte bara\r\nregeringens ekonomiska politik utan i allra högsta\r\ngrad att arbetsmarknadens parter kan ta på sig en del\r\nav glädjen och ansvaret för att ha lyckats bra med\r\navtalsrörelser och annat. Via vår inflationspolitik har\r\nvi fått en bra real utveckling av de disponibla in-\r\nkomsterna. Det är egentligen mer intressant att dis-\r\nkutera vad det är för framgångsfaktorer som vi kan\r\nytterligare stärka för att möta de svårigheter som vi\r\ninternationellt kan komma att utsättas för åren fram-\r\növer. Om det har Gunnar Hökmark ingenting att säga.</pre><pre>Anf.  11  GUNNAR HÖKMARK (m) replik:\r\nFru talman! Nu har återigen finansministern lyss-\r\nnat mycket lite. De framgångsfaktorer som Sverige\r\nkan utnyttja handlar om att föra en politik som stärker\r\nsvenska företags konkurrenskraft i Sverige och i\r\nutlandet, som bryter utflyttningen av forskning.\r\nNär finansministern talar om OECD:s värderingar\r\ni den svenska ekonomin och den höga andelen resur-\r\nser för forskning är det fråga om den privata satsning\r\nsom de företag som i dag i olika skeenden flyttar ut\r\nsin forskning från Sverige gör. Det är inte de statliga\r\nresurserna som sätter taket utan det är det näringsliv\r\noch det företagande som finns inom området som\r\nsätter taket.\r\nSå kommer vi då till Bosse Ringholms fråga: Vill\r\nGunnar Hökmark att det ska gå bra för svensk eko-\r\nnomi?\r\nJa, vad är det för mening att föra debatter med den\r\ntypen av frågeställningar? Vi är samlade här för att vi\r\nkänner ett gemensamt ansvar för detta, men jag har\r\nföreställningen att ingenting blir bättre för att vi und-\r\nviker den verklighet som finns. Det blir inte bättre,\r\nBosse Ringholm, för att man låtsas som ingenting.\r\nDet blir inte bättre av att i budgeten ha låtsassiffror.\r\nDet blir inte bättre för att man låtsas som om varslen\r\nför närvarande inte är rekordhöga. Det blir inte bättre\r\nför att man bortser från att de skatteregler som driver\r\nföretagande och forskning utomlands skulle kunna\r\nförändras. Det blir inte bättre för att man inte gör\r\nnågonting för att reformera sjukvården och skolan så\r\natt det blir bättre kvalitet och bättre resurser. Det blir\r\ninte bättre för att man framställer alla andra förslag än\r\nens egna som ett slags hjärnspöken, som därigenom\r\nblir helt osanna. Det blir inte bättre rättvisa för att\r\nman låter facket få del av de stora skattesänkningarna\r\ni stället för att återupprätta situationen för änkorna.\r\nDet blir inte bättre för att man slår vakt om en fastig-\r\nhetsskatt som driver människor från hus och hem. Det\r\nblir inte rättvisare, men det blir inte heller bättre till-\r\nväxt. Vi har en möjlighet att nu vända den ekonomis-\r\nka utvecklingen i Sverige och ge större tillväxtkraft,\r\nmen då får vi inte låtsas som om det regnar. Tyvärr\r\nfår jag säga att betyget från dagens finanspolitiska\r\ndebatt är att vi har en finansminister som tror att eko-\r\nnomisk politik kan bedrivas genom att låtsas som om\r\ndet regnar. Då blir det bättre av sig självt.\r\nJag vill säga klart och tydligt: Det är ingen ärlig\r\nbild av situationen i svensk ekonomi som Bosse\r\nRingholm ger. En socialdemokratisk finansminister\r\nska, liksom en borgerlig finansminister, självfallet\r\nlyfta fram det som är styrkefaktorer i landet och för-\r\nhoppningar i den egna politiken. Om vi inte ger en\r\närlig bild förs väljarna bakom ljuset. Då urholkar vi\r\nförtroendet för demokratin. Det är en brist att Bosse\r\nRingholm inte vågar tala om de problem som finns i\r\nden svenska ekonomin. Det leder till att vi inte hinner\r\ngöra någonting åt dem medan tid är.\r\n(Applåder)</pre><pre>Anf.  12  Finansminister BOSSE RING-\r\nHOLM (s) replik:\r\nFru talman! Gunnar Hökmark har självfallet rätt\r\natt misstro regeringen och finansministern, men Gun-\r\nnar Hökmark har inte rätt att lämna felaktiga uppgif-\r\nter. Den OECD-studie som jag hänvisade till säger att\r\nSveriges samlade forskningsinsatser - både de of-\r\nfentliga och de privata, Gunnar Hökmark - är till-\r\nsammans de högsta i världen. Den OECD-studien\r\nsäger att samarbetet mellan den offentliga högskolan,\r\nde offentliga universiteten och det privata näringslivet\r\när bäst i världen. Det är ett resultat som Gunnar\r\nHökmark inte kan betvivla.</pre><pre>Anf.  13  MATS ODELL (kd) replik:\r\nFru talman! Bosse Ringholm säger att han inte vill\r\nhålla i gång debatten om sina bokföringsmetoder. Det\r\nkan jag verkligen förstå. Men det vore bra om fi-\r\nnansministern utnyttjade en del av sin återstående\r\ntalartid att till kammarens protokoll kategoriskt de-\r\nmentera att ni faktiskt har ändrat bokföringsmetoder-\r\nna, bl.a. så att statsskuldsutvecklingen redovisas före\r\nden beräkningstekniska överföringen. Det är en\r\nenorm skillnad. Dessutom tar ni plötsligt upp statliga\r\nmyndigheters innehav av statspapper. Det är en stor\r\nskillnad. Nu ger ni intryck av att statsskulden minskar\r\nmed 23 miljarder, när den i själva verket med samma\r\nbokföringsmetoder ökar med 35 miljarder under peri-\r\noden. Detta blir mycket allvarligt när ni inte heller har\r\nen ordentlig tillväxtpolitik.\r\nNi beskriver själva de tre olika tillväxtalternati-\r\nven. För högtillväxtalternativet antas arbetsmarkna-\r\nden fungera bättre. Det ger resurser till kommuner\r\noch landsting. Det ger det 80-procentiga sysselsätt-\r\nningsmålet som ni eftersträvar. Men ni föreslår inga\r\nåtgärder, Bosse Ringholm! Ni hoppas att parterna ska\r\nta sitt ansvar. Konjunkturinstitutet pekar på att lö-\r\nneutvecklingen blir ungefär 4 % framöver. Det gör att\r\nvi tappar gentemot de flesta av de viktigaste konkur-\r\nrentländerna.\r\nSedan var det frågan om hyreshus, Bosse Ring-\r\nholm. Det är alldeles rätt att vi föreslår en något hög-\r\nre skattesats. Men vi fryser taxeringsvärdena! Jag\r\ntrodde att en finansminister åtminstone kunde räkna\r\nprocent. Vår skatt på hyreshusen är 200 miljoner\r\nkronor lägre än den Bosse Ringholm föreslog i våras,\r\noch den är 400 miljoner kronor lägre för 2003 och\r\n600 miljoner kronor lägre för 2004.\r\nFru talman! Jag trodde knappast mina öron när\r\nBosse Ringholm tog upp frågan om förlossningsvår-\r\nden i Stockholm. Den lappen måste ha skrivits av en\r\nmedarbetare som inte visste att det var just Bosse\r\nRingholm som var det ansvariga finanslandstingsrå-\r\ndet som lade ned en väl fungerande förlossningsvård i\r\nNacka, som lade ned en väl fungerande förlossnings-\r\nvård på Löwenströmska. Den ansvarige för det kaos\r\nsom nu uppstår går upp och anklagar Kristdemokra-\r\nterna. Nej, fru talman, sanningen är att Kristdemo-\r\nkraternas politik i Stockholmsregionen innebär ökade\r\nresurser till vården med 1,6 miljarder kronor nästa år.\r\nRegeringens politik för hela landet innebär 1 miljard\r\nmer. Vet hut, Bosse Ringholm! Läs på lite bättre till\r\nnästa gång. Detta är helt enkelt för dåligt.\r\nHär finns alltså en helt annan utveckling än den\r\nsom Bosse Ringholm beskriver. Det allvarliga, fru\r\ntalman, är bristen på långsiktiga tillväxtförutsättning-\r\nar. Ni beskriver i detta högtillväxtalternativ de frukter\r\nsom skulle uppstå om man kom till rätta med löne-\r\nbildningen, om man kom till rätta med en bättre fun-\r\ngerande arbetsmarknad. Men ni gör ingenting. Varför\r\ninte, Bosse Ringholm?</pre><pre>Anf.  14  Finansminister BOSSE RING-\r\nHOLM (s) replik:\r\nFru talman! Om kamrer Odell var lika intresserad\r\nav människorna som av bokföringstekniken skulle vi\r\nkunna ha en spännande debatt om bostäderna i Stock-\r\nholm och vården i hela landet. Jag konstaterar - och\r\nMats Odell vidimerar detta - att Kristdemokraterna\r\nföreslår en högre beskattning av hyreshusen. Även\r\nom taxeringsvärdena skulle frysas är det framför allt\r\nde människor som bor i mindre orter i Sverige, i gles-\r\nbygden, som kommer att få högre fastighetsskatter\r\nmed Mats Odells politik. Jag konstaterar att Mats\r\nOdell nu bekräftar detta.\r\nTill sist ett ord om sjukvården. När jag hade an-\r\nsvaret för landstingets finanser i Stockholms län i\r\nmitten av 90-talet fanns det ett överskott på förloss-\r\nningssjukvårdsplatser. Det fanns fler platser än det\r\nfanns mammor som behövde platserna. Då var det\r\nnaturligtvis rimligt att avveckla en del platser. Nu är\r\ndet precis tvärtom. Nu finns det fler mammor som vill\r\nha platser än det finns befintliga platser. Det är därför\r\nMats Odells partibroder vill skicka mammorna till\r\nHelsingfors.</pre><pre>Anf.  15  MATS ODELL (kd) replik:\r\nFru talman! Jag tycker att det är ganska anmärk-\r\nningsvärt att finansministern fortsätter att framhärda i\r\natt vi skulle ha en högre beskattning på hyreshusen,\r\nnär jag konstaterar att den är 200 miljoner lägre än\r\nden som regeringen föreslog i våras. Vi har ju ännu\r\ninte redovisat vårt alternativ med anledning av rege-\r\nringens budgetproposition. Här får finansministern\r\nlugna sig till den 5 oktober när vi ska göra detta.\r\nSedan gäller det förlossningsplatserna. Det som\r\nhar hänt är att de barnmorskor som ni avskedade inte\r\ntror på att det här är en stabil situation. De är inte\r\nberedda att gå tillbaka. Därför behövs det inte bara\r\nresurser - landstingsledningen har ju anslagit de till-\r\nräckliga resurserna - utan det gäller också att se till\r\natt det fungerar. Där är det en misstro, som uppstod\r\nunder den tid som Bosse Ringholm var finanslands-\r\ntingsråd.</pre><pre>Anf.  16  Finansminister BOSSE RING-\r\nHOLM (s) replik:\r\nFru talman! Mats Odell har kanske inte riktigt\r\nklart för sig hur situationen var i Stockholm på 1990-\r\ntalet. Jag måste tyvärr korrigera honom.\r\nUnder den socialdemokratiska ledningen i Stock-\r\nholms läns landsting avskedades ingen barnmorska\r\noch ingen annan personal heller. Ett av skälen till att\r\nvi på den tiden hade en sysselsättningsgaranti som\r\ngjorde att ingen fick sparken var att 6 000 sjuksköter-\r\nskor, barnmorskor, undersköterskor och annan sjuk-\r\nvårdspersonal hade fått sparken under den borgerliga\r\nregimen i Stockholms läns landsting i början på 90-\r\ntalet. Det var den stora skillnaden.\r\nNär det gäller fastighetsskatten säger Mats Odell\r\natt kristdemokraterna ännu inte har lagt något förslag\r\ni anledning av budgetpropositionen. Det har jag all\r\nförståelse för. Men det är helt riktigt, som Mats Odell\r\nsäger, att när regeringen i vintras föreslog och fick\r\nigenom skatten för i år till 0,7 % ville kristdemokra-\r\nterna ha 1,0 %. 1,0 % i skatt är väl mer än 0,7 %. Nu\r\nföreslår vi att den går ned till 0,5 %, och det ska bli\r\nintressant att se hur mycket mer skatt kristdemokra-\r\nterna anser att man ska betala för hyresfastigheter i\r\nfortsättningen.</pre><pre>Anf.  17  LENA EK (c) replik:\r\nFru talman! Jag tänkte ta upp tre saker. Det första\r\nhandlar om rättvisa.\r\nFinansministern och jag har haft en diskussion om\r\nhur de förslag som finns i budgeten slår fördelnings-\r\npolitiskt. Jag kan bara rekommendera dem som är\r\nintresserade att läsa budgetförslaget på s. 189. Där\r\nfinns en utmärkt tabell som visar hur skatteförslagen\r\nslår för olika inkomstgrupper. Det blir +25 kr i måna-\r\nden för dem med lägst inkomst och +424 kr i måna-\r\nden för dem med högst inkomst, eller 17 gånger mer.\r\nJag undrar också varför det inte finns någon för-\r\ndelningspolitisk bilaga i år, som det har funnits tidi-\r\ngare.\r\nNär det handlar om tillväxt är småföretagen en\r\nviktig sak. Då har vi regler; vi har en regeldjungel\r\nsom ökar år från år, trots löften om motsatsen.\r\nDen som är småföretagare och blir bestulen på sitt\r\nlager får skatta för det. Den som är gift med en få-\r\nmansföretagare får inte arbetslöshetsersättning även\r\nom han blir arbetslös från ett jobb i ett helt annat\r\nföretag eller i kommunen där man bor. Den som är\r\nsmåföretagare och blir sjuk eller vill vara föräldrale-\r\ndig får sin ersättning uträknad på årets alla dagar,\r\nmen den som är anställd får det på antalet arbetsda-\r\ngar. Detta ger en enorm skillnad för den småföretaga-\r\nre som vill vara hemma med sina barn.\r\nÄr detta riktigt, om vi nu ska satsa på företag och\r\ntillväxt, som vi är överens om att vi behöver? Är den\r\nhär rättsliga situationen för småföretagaren bra? Det\r\nskulle jag vilja att finansministern talar om.\r\nSlutligen gäller det förlossningsvården i Stock-\r\nholm. Kan inte herrarna lägga bort argumentationen\r\nom varför det inte finns några BB-platser och i stället\r\nförsöka ordna så att det kommer fram BB-platser?\r\n\"Krysta fram fler BB-platser annars slutar vi att föda\r\nbarn!\" Så är det ju.\r\nSäg i stället: \"Tre månader innan planerad ned-\r\nkomst får ni reda på vilket sjukhus ni ska åka till, och\r\ndär finns det personal som tar emot er.\" Ska det vara\r\nså svårt?\r\nNär man i industrin kan leverera mikrovågsugnar\r\nefter storlek och färg och med 250 modeller på fyra\r\ndagar till Spanien, ska vi då inte med tre månaders\r\nvarsel kunna plocka fram förlossningsplatser i landets\r\nhuvudstad?</pre><pre>Anf.  18  Finansminister BOSSE RING-\r\nHOLM (s) replik:\r\nFru talman! Jag håller helt med Lena Ek på den\r\nsista punkten. Det behövs en ny majoritet i Stock-\r\nholms läns landsting. Den nuvarande majoriteten med\r\nModeraterna, Folkpartiet och Kristdemokraterna har\r\nju fullkomligt misslyckats med sjukvårdspolitiken,\r\ninklusive förlossningssjukvården. Lena Ek har rätt i\r\natt det bör vara en rättighet för varje kvinna som vill\r\nföda barn i Stockholmsområdet liksom i övriga landet\r\natt det finns tillgång till förlossningsplatser.\r\nDet behövs en ny majoritet. Vill Centern, som i\r\ndag inte är representerad i Stockholms läns landsting,\r\nmedverka i en sådan majoritet kring detta krav kom-\r\nmande period tror jag att det finns goda förutsättning-\r\nar för ett samarbete.\r\nJag vill påminna Lena Ek om att det i finanspla-\r\nnen finns en bilaga där vi går ganska noggrant ige-\r\nnom det nya mål som vi har satt upp som handlar om\r\natt halvera socialbidragsberoendet. Det är en viktig\r\nfördelningspolitisk genomgång som görs i år och som\r\nvi kommer att följa upp i fortsättningen, på det sätt\r\nsom vi har gjort med andra fördelningspolitiska stu-\r\ndier under åren.\r\nLena Ek glömmer att för låginkomsttagare är rät-\r\nten att reducera sin skatt via den avgift man betalar\r\ntill fackföreningen värd kanske en hundralapp. Det\r\nska bli spännande att se om Centern tycker att lönta-\r\ngarna är värda den hundralappen och kommer att\r\nställa sig positiv till det förslaget.</pre><pre>Anf.  19  LENA EK (c) replik:\r\nFru talman! Jag tycker att det är viktigt att en\r\nlöntagare ska kunna leva på sin lön. Jag tycker att det\r\när viktigt att vi halverar socialbidragen. Då undrar jag\r\nvarför finansministern inte diskuterar golven i trygg-\r\nhetssystemen. En student som blir sjuk har 20 kr om\r\ndagen och måste leva på socialbidrag. Ändra där i\r\nstället!</pre><pre>Anf.  20  KARIN PILSÄTER (fp) replik:\r\nFru talman! Jag vet inte hur det är borta i Lands-\r\ntingshuset på Hantverkargatan, men man kanske inte\r\nhar tidsbegränsningar där. Men nu är vi inte i Lands-\r\ntingshuset, utan - för finansministerns kännedom -\r\ndet här är Sveriges riksdag. Debatten gäller statens\r\nbudget, och det är Bosse Ringholm som är finansmi-\r\nnister. Han kanske skulle kunna försöka snäva in de\r\n46 kvarvarande sekunderna på ungefär det området.\r\nMen det är möjligt att minuträknandet går till på\r\nungefär samma sätt som räknandet av skatteförslag.\r\nOm finansministern ansåg att det var 18 förslag\r\nkan jag bara be att få meddela att merparten av dem\r\nsom han själv nämnde inte ingår bland de 18. De är\r\nantingen aviserade att kanske komma i framtiden,\r\neller också är de redan beslutade sedan tidigare, som\r\nt.ex. gödselskatten, som skulle \"kretsloppas\" en gång\r\ntill.\r\nFör egen del kan jag säga att jag slarvade lite med\r\ntraktorskatten. Mig veterligt är det tillåtet att ha trak-\r\ntor även om man inte är företagare, men merparten av\r\ntraktorägarna kanske också är företagare.\r\nSocialavgifterna finns inte med bland skatterna,\r\noch det beror på att de fortfarande räknas som försäk-\r\nringsavgifter, även om vi alla vet att det inte riktigt är\r\nmed sanningen överensstämmande.\r\nI fråga om bokmomsen står det mycket tydligt i\r\nbudgeten att man räknar med att det ska bli sänkta\r\npriser och inte gynna branschen. Men det finns ju\r\nmånga som misstänker att det kanske ändå är mer till\r\nför att gynna branschen. Där har ju finansministern\r\nbekräftat att man åtminstone på Finansdepartementet\r\ntänker i de banorna.\r\nFörmånsbilbeskattningen är ju inkomstskatt för de\r\npersoner som har fått bilen som en löneförmån.\r\nJag vet inte hur många fler exempel jag måste ta\r\npå att finansministern kanske inte har järnkoll varken\r\npå antalet skattesänkningar eller på antalet minuter\r\noch inte heller på vad det är som är viktigt för företa-\r\ngare.\r\nDet handlar om att få sänkta skatter och förenk-\r\nlingar, förenklade regelverk. Det vore bra om ni foku-\r\nserade mer på det. Jag är säker på att Lars Bäckström\r\nåtminstone lite nu och då kan påminna om vilken typ\r\nav frågeställningar man bör fokusera på.\r\nFru talman! Jag skulle vilja be finansministern att\r\nanvända några få av de 46 sekunderna till att tala om\r\nhär och nu vad det är för besparingar som kommer.\r\nDet står i den tomteröda budgeten att man avser att\r\nvidta utgiftsbegränsande åtgärder. Det kommer ju\r\nbesparingar. Kan finansministern använda några\r\nsekunder till att tala om vilka de är?\r\nTill sist: \"Den som är satt i skuld är inte fri\", sade\r\nGöran Persson och lånade till vägarna. Det var ju\r\nredan på Gunnar Strängs tid så att man avskaffade\r\nidén om att lånefinansiera, så att säga låna från fram-\r\ntiden för att genomföra saker redan nu. Man kan ha\r\nden modellen, med drifts- och kapitalbudget - det har\r\nman ju i många andra sammanhang. Men det här är\r\nen väldig sammanblandning av olika principer som\r\nman använder som det passar en själv.\r\nDet får inte dölja det faktum att man faktiskt ut-\r\növer det sänker väganslaget med 500 miljoner, såvitt\r\nvi kan förstå. Det är inte 200 nya lånade miljarder\r\novanpå de gamla, utan det är minus 500 och sedan 2\r\nmiljarder i lånade pengar.\r\nUtöver att de boende i glesbygd såväl som i stor-\r\nstad får fortsätta att färdas på undermåliga vägar,\r\nbortsett från det man kan göra med de pengar man\r\nlånar till, tror jag att detta är ett svek mot landets\r\nföretagare. Om man kunde fokusera lite mer på att\r\ngöra det som är viktigt och fokusera lite mer på att ha\r\nordning och reda i sin egen bokföring tror jag att\r\nväldigt mycket skulle vara vunnet.</pre><pre>Anf.  21  Finansminister BOSSE RING-\r\nHOLM (s) replik:\r\nFru talman! Det är bra att Karin Pilsäter nu har\r\nvidimerat att hon räknade fel. Det var alltså många\r\nfler skattesänkningar för företagen än den enda som\r\nhon ansåg sig ha upptäckt från början.\r\nJag tror, Karin Pilsäter, att vi är överens om att en\r\nsänkning av bokmomsen i första hand naturligtvis ska\r\nkomma konsumenterna till godo. Jag tror inte heller\r\natt vi är oense om att bokbranschen som sådan också\r\nhar glädje av att se fler konsumenter som får mer\r\nresurser till sitt förfogande för att köpa fler böcker.\r\nDet är väl bra om vi kan nå båda syftena i detta sam-\r\nmanhang.\r\nTill sist vill jag bara konstatera att Karin Pilsäter,\r\ntrots att hon hade tid till sitt förfogande, undvek den\r\nstora jämställdhetsfrågan - den som väl smärtar\r\nFolkpartiet mest. Folkpartiet har nu hamnat i ett säll-\r\nskap som bekämpar den stora jämställdhetsreform\r\nsom maxtaxan innebär och som ger ganska många\r\ntusen kronor till barnfamiljerna per månad.</pre><pre>Anf.  22  KARIN PILSÄTER (fp) replik:\r\nFru talman! Jag noterar att finansministern inte\r\nmed ett ord berör vilka hemliga besparingar som\r\nfinns i denna tomteröda budget. Jag noterar att fi-\r\nnansministern inte med ett ord berör att han inte kan\r\nskilja på lånade pengar och egna pengar längre, och\r\njag noterar att han inte med ett ord berörde det faktum\r\natt det jag påpekade var att det som han kallar för\r\nsänkta skatter och förenklingar för företagande inte är\r\ndet.\r\nMen det är klart: Om man inte ens kan hålla reda\r\npå vad som är företagarfrågor och vad som är andra\r\nskattefrågor ska vi kanske inte förvänta oss att det\r\nkommer mer generella skattesänkningar och mer\r\ngenerella förenklingar. Då är det så att signalen från\r\nfinansministern här i dag är att de människor som vill\r\nstarta, driva och expandera företag och skapa välstånd\r\ni detta land först och främst måste se till att de är inne\r\ni rätt bransch, som för ögonblicket är lite grann på\r\nmodet i Finansdepartementet, för då kanske de kan få\r\nlite riktad lättnad. Men en sådan enkel grej som få-\r\nmansbolagsreglerna, som berör alla, glider man direkt\r\növer. Förenklingsarbetet, som är så viktigt, händer det\r\nabsolut ingenting med.\r\nJag tror att detta är en farlig signal, för vad Sveri-\r\nge behöver är ett gott småföretagarklimat där männi-\r\nskor - t.o.m. kvinnor - som vill starta och driva en\r\nförskola efter eget huvud kan känna att det är något\r\nsom de kan göra, att de kan förverkliga sina dröm-\r\nmar, att de kan ge en bra service åt andra människors\r\nbarn och att det inte kommer någon klubba i huvudet\r\nmed några nya förbud och försvåranden. Det tycker\r\njag skulle vara en mycket bättre signal än den som\r\nfinansministern här levererar när han inte ens kan\r\nhålla reda på vad olika skattesänkningar handlar om.</pre><pre>Anf.  23  GUNNAR HÖKMARK (m):\r\nFru talman! Jag vill bara säga en sak. Det är att\r\ndet i höstens riksdag kommer att finnas en möjlighet\r\nför dem som så vill av regeringens stödpartier att\r\nrösta för en frysning av fastighetsskatten och därmed\r\nta det steg som innebär att man avvecklar den. Jag\r\nsäger detta eftersom man ibland har sagt att man vill\r\ngöra detta. Nu kan det testas i verkligheten.</pre><pre>Anf.  24  LARS BÄCKSTRÖM (v):\r\nFru talman! Jag vill också passa på att kommente-\r\nra trots att finansministern inte har någon talartid\r\nkvar. Mats Odell tog upp att statsskulden kommer att\r\nväxa i och med detta budgetförslag. Jag tror att Mats\r\nOdell har rätt där. Det är klart att den gör det när vi\r\nfår en vikande konjunktur. Det är en orsak. Men al-\r\nternativet till det, Mats Odell, var att jag höjde spar-\r\nmålet i den vikande konjunkturen.\r\nOrsaken till att statsskulden ökar något är att vi\r\nsänker skatten och har vissa ökade utgifter. Men det\r\när väl rimligt? Vi ska väl inte höja sparmålen i en\r\nvikande konjunktur? Men vi klarar det offentliga\r\nsparmålet.\r\nSedan tror jag också att Karin Pilsäter tog upp\r\nsmåföretagen. Jag tror att det är ett väsentligt påpe-\r\nkande. Men det finns, Karin Pilsäter, ställen - s. 197,\r\navsnitt 8, punkt 3 och 5 - där vi tillsammans har tagit\r\nupp det som kallas 3:12-utredning. Det är oerhört\r\ntekniskt krångligt t.o.m. för småföretagare, men vi\r\nhåller på och arbetar för att lätta upp beskattningen\r\nför mindre företag. Det är ett förenklingsarbete.\r\nSchablonskatten håller vi på att utreda, och skatte-\r\ntilläggen.\r\nBosse Ringholm vill nog; det tror jag faktiskt.\r\nMen visst utredningsarbete krävs innan vi har de lätta\r\nlösningarna. Sedan är han kanske inte helt överens\r\nmed oss, men jag är övertygad om att vi ska finna en\r\ngemensam lösning under en mycket nära framtid, för\r\nvi har en gemensam ambition. Den känner jag. Sedan\r\ntror jag att vi är lite mer drivande, men det kan vi\r\ndiskutera vid annat tillfälle.\r\nSedan vill jag också ge Karin Pilsäter rätt. Hon\r\nundrade om vi i Vänsterpartiet är nöjda. Ja, vi är\r\nnöjda - annars skulle vi inte ha slutit upp bakom\r\nbudgeten. Men naturligtvis är inte allt som vi vill. Jag\r\nvill säga, Karin Pilsäter, att det är riktigt att vi har\r\nmisslyckats med änkepensionerna och inte gått så\r\nlångt som vi skulle ha velat göra. Skulle vi ha kunnat\r\nklara av det? Ja, vi skulle ha kunnat säga att vi hellre\r\nhade satsat dessa miljoner på änkepensionerna än på\r\narbetsskadeförsäkringen. Men där gjorde vi ett aktiv\r\nval, och sådana är vi. Vi vill hellre satsa på arbetsska-\r\ndeförsäkringen. Då får man göra val i politiken. Det\r\när klart att det kostar. Det finns alltid en baksida av\r\nall politik. Den politiker som kan säga att han lyckas\r\nmed allt, att hans förslag är jättebra och att det inte\r\nfinns något negativt med dem, den politikern har inte\r\ntänkt igenom sin egen politik. Det finns alltid pro-\r\nblem.\r\nMen vi har redovisat detta, och vi har tagit oerhört\r\nstora steg i rätt riktning denna gång.\r\nVad ni inom den borgerliga alliansen är ense om\r\när egentligen bara att ni vill sänka skatten och i olika\r\ngrad öka utgifterna. Det är det enda. Sedan är det en\r\nsom talar om fördelningspolitik, och det är Lena Ek.\r\nMen hon är en ensam ropande röst i öknen. Resten av\r\norkestern spelar en helt annan melodi, och då blir det\r\nfalskt som helhet.</pre><pre>Anf.  25  MATS ODELL (kd):\r\nFru talman! Jag vill tacka Lars Bäckström för att\r\nhan ger de besked som finansministern inte ger, näm-\r\nligen att statsskulden kommer att öka. Det är natur-\r\nligtvis mot den bakgrunden som det är så allvarligt att\r\nni nu ger intryck av att det finns hur mycket pengar\r\nsom helst att dela ut, när vi vet att hela överskottet i\r\nde offentliga finanserna ligger i pensionssystemet.\r\nDet är så reglerna är för redovisning av detta, men jag\r\ntycker att finansministern har en del att lära av Lars\r\nBäckström när det gäller att ge konsumentupplysning\r\nom hur det verkligen står till i svensk ekonomi. Det vi\r\nvänder oss emot är ju att ni inte redovisar detta utan i\r\nstället försöker ge intryck av att statsskulden minskar\r\nmed 23 miljarder kronor.\r\nSedan nämnde finansministern maxtaxan och an-\r\nklagade Karin Pilsäter för att ha hamnat i fel gäng.\r\nDet är bara det, Bosse Ringholm, att de borgerliga\r\npartierna har utarbetat ett alternativ till maxtaxan som\r\nbåde ger en större valfrihet för småbarnsföräldrarna\r\noch genom den avdragsrätt som finns för barnom-\r\nsorgskostnader lägre barnomsorgskostnader exem-\r\npelvis för kommunal barnomsorg.\r\nStatsminister Persson kom på maxtaxan strax före\r\nförra valet. När jag läste i budgetpropositionen i går\r\nkväll hittade jag maxtaxan på inte mindre än sex\r\nställen, där den var lösningen på stora problem. På\r\nförsta stället stod att det är lösningen för tillväxt och\r\nrättvisa och för att öka arbetsutbudet - s. 19. Det är\r\nen politik för full sysselsättning, står det på s. 8.\r\nMaxtaxan hjälper oss också att bli en kunskapsnation,\r\nstår det på s. 29, och att skapa trygga barn, ett Sverige\r\nför alla och att halvera antalet socialbidragstagare.\r\nFru talman! En sådan dundermedicin - en sådan\r\ndunderhonung - hade också fått Bamse att blekna.</pre><pre>Överläggningen var härmed avslutad.</pre><pre>Propositionen bordlades.</pre><pre>4 §  Meddelande om frågestund</pre><pre>Talmannen meddelade att vid frågestunden tors-\r\ndagen den 27 september kl. 14.00 skulle följande\r\nstatsråd närvara:\r\nStatsrådet Ingela Thalén, försvarsminister Björn\r\nvon Sydow, statsrådet Ulrica Messing, statsrådet\r\nLars-Erik Lövdén och justitieminister Thomas\r\nBodström.</pre><pre>5 §  Hänvisning av ärenden till utskott</pre><pre>Föredrogs och hänvisades\r\nPropositioner\r\n2000/01:147 till arbetsmarknadsutskottet\r\n2000/01:148 till lagutskottet\r\n2000/01:149 till socialutskottet\r\n2000/01:150 till lagutskottet\r\n2001/02:2 till näringsutskottet\r\n2001/02:6 till utrikesutskottet\r\n2001/02:15 till utbildningsutskottet</pre><pre>Skrivelse\r\n2000/01:151 till konstitutionsutskottet</pre><pre>6 §  Bordläggning</pre><pre>Anmäldes och bordlades\r\nProposition\r\n2001/02:8 Nicefördraget</pre><pre>7 §  Anmälan om interpellationer</pre><pre>Anmäldes att följande interpellationer framställts</pre><pre>den 18 september</pre><pre>2001/02:1 av Jan-Evert Rådhström (m) till justitie-\r\nminister Thomas Bodström\r\nLjuddämpare på jaktvapen\r\n2001/02:2 av Cecilia Magnusson (m) till socialmini-\r\nster Lars Engqvist\r\nVäxelvis boende\r\n2001/02:3 av Per Bill (m) till socialminister Lars\r\nEngqvist\r\nSystembolagets sortimentstyrning\r\n2001/02:4 av Kenneth Johansson (c) till socialmini-\r\nster Lars Engqvist\r\nSubventionerad hemservice för pensionärer</pre><pre>Interpellationerna redovisas i bilaga som fogas till\r\nriksdagens snabbprotokoll tisdagen den 25 september.</pre><pre>8 §  Anmälan om frågor för skriftliga svar</pre><pre>Anmäldes att följande frågor för skriftliga svar\r\nframställts</pre><pre>den 19 september</pre><pre>2001/02:1 av tredje vice talman Rose-Marie Frebran\r\n(kd) till  utrikesminister Anna Lindh\r\nFinansiering av terrorism\r\n2001/02:2 av Sten Tolgfors (m) till utrikesminister\r\nAnna Lindh\r\nAidsvården i Sydafrika\r\n2001/02:3 av Margareta Viklund (kd) till utrikesmi-\r\nnister Anna Lindh\r\nFångar i Serbien\r\n2001/02:4 av Inger René (m) till näringsminister\r\nBjörn Rosengren\r\nSkyltning vid vägar</pre><pre>den 20 september</pre><pre>2001/02:5 av Åke Carnerö (kd) till försvarsminister\r\nBjörn von Sydow\r\nSamhällets beredskap inför olika hot\r\n2001/02:6 av Åke Carnerö (kd) till försvarsminister\r\nBjörn von Sydow\r\nVisbykorvetterna\r\n2001/02:7 av Åke Carnerö (kd) till försvarsminister\r\nBjörn von Sydow\r\nSamhällets hantering av nya hot\r\n2001/02:8 av Johnny Gylling (kd) till justitieminister\r\nThomas Bodström\r\nSkadestånd till brottsoffer\r\n2001/02:9 av Ulla Wester (s) till kulturminister Ma-\r\nrita Ulvskog\r\nTeckenspråksinformation i TV\r\n2001/02:10 av Margareta Cederfelt (m) till närings-\r\nminister Björn Rosengren\r\nÖresundsbrons underskott</pre><pre>Frågorna redovisas i bilaga som fogas till riksda-\r\ngens snabbprotokoll tisdagen den 25 september.</pre><pre>9 §  Anmälan om skriftliga svar på frågor</pre><pre>Anmäldes att skriftliga svar på följande frågor in-\r\nkommit</pre><pre>den 19 september</pre><pre>2000/01:1648 av Lars Gustafsson (kd) till socialmini-\r\nster Lars Engqvist\r\nFrivilliginsatser i vården\r\n2000/01:1650 av Kaj Larsson (s) till finansminister\r\nBosse Ringholm\r\nFörmögenhetsbeskattning för överlikviditet i bolag\r\n2000/01:1651 av Rosita Runegrund (kd) till statsrådet\r\nIngela Thalén\r\nÅtgärder mot kommersiell sexuell exploatering av\r\nbarn\r\n2000/01:1652 av Lennart Hedquist (m) till statsrådet\r\nBritta Lejon\r\nHeby kommuns ansökan om länsbyte\r\n2000/01:1657 av tredje vice talman Rose-Marie\r\nFrebran (kd) till socialminister Lars Engqvist\r\nBidrag till tolkcentraler\r\n2000/01:1658 av Viviann Gerdin (c) till socialmini-\r\nster Lars Engqvist\r\nBarnsexhandeln i Sverige\r\n2000/01:1659 av tredje vice talman Rose-Marie\r\nFrebran (kd) till näringsminister Björn Rosengren\r\nOmställningsarbete i Karlskoga kommun\r\n2000/01:1660 av Lilian Virgin (s) till näringsminister\r\nBjörn Rosengren\r\nStödinsatser på Gotland\r\n2000/01:1662 av Kerstin Heinemann (fp) till nä-\r\nringsminister Björn Rosengren\r\nRiksfärdtjänsten\r\n2000/01:1665 av Kerstin Heinemann (fp) till statsrå-\r\ndet Ingegerd Wärnersson\r\nBarn i slutna rörelser\r\n2000/01:1669 av Carina Hägg (s) till utrikesminister\r\nAnna Lindh\r\nArmenier och kommunismen\r\n2000/01:1670 av Rolf Olsson (v) till socialminister\r\nLars Engqvist\r\nLäkare med legitimation från land utanför EU/EES\r\n2000/01:1671 av Inger René (m) till justitieminister\r\nThomas Bodström\r\nKönsstympning\r\n2000/01:1672 av Harald Nordlund (fp) till närings-\r\nminister Björn Rosengren\r\nHemlösas rätt till postens ID-kort\r\n2000/01:1673 av Sten Tolgfors (m) till näringsminis-\r\nter Björn Rosengren\r\nTelias monopolställning\r\n2000/01:1674 av Ingegerd Saarinen (mp) till justi-\r\ntieminister Thomas Bodström\r\nStympning av kvinnor\r\n2000/01:1675 av Margareta Cederfelt (m) till justi-\r\ntieminister Thomas Bodström\r\nKvinnlig könsstympning\r\n2000/01:1676 av Leif Carlson (m) till justitieminister\r\nThomas Bodström\r\nKvinnlig könsstympning\r\n2000/01:1677 av Sten Tolgfors (m) till utrikesminis-\r\nter Anna Lindh\r\nDemokratisering av Vitryssland\r\n2000/01:1678 av Rolf Olsson (v) till socialminister\r\nLars Engqvist\r\nSponsorer i vården\r\n2000/01:1681 av Inger Strömbom (kd) till näringsmi-\r\nnister Björn Rosengren\r\nNyföretagandet\r\n2000/01:1683 av Rolf Gunnarsson (m) till försvars-\r\nminister Björn von Sydow\r\nHemvärnets övningsmöjligheter\r\n2000/01:1684 av Agne Hansson (c) till jordbruksmi-\r\nnister Margareta Winberg\r\nLokaliseringen av den nya djurskyddsmyndigheten\r\n2000/01:1685 av Berit Adolfsson (m) till utbild-\r\nningsminister Thomas Östros\r\nSpecialutbildningen för sjuksköterskor\r\n2000/01:1686 av Berit Adolfsson (m) till socialmini-\r\nster Lars Engqvist\r\nSpecialistutbildningen vid institutionen för omvård-\r\nnad i Göteborg\r\n2000/01:1687 av Jan-Evert Rådhström (m) till för-\r\nsvarsminister Björn von Sydow\r\nFörsvarscentrum i Karlstad\r\n2000/01:1690 av Harald Nordlund (fp) till miljömi-\r\nnister Kjell Larsson\r\nMiljöfrågor kring Östersjön</pre><pre>den 20 september</pre><pre>2000/01:1661 av Henrik S Järrel (m) till näringsmi-\r\nnister Björn Rosengren\r\nVillkor för egenföretagare\r\n2000/01:1680 av Maria Larsson (kd) till statsrådet\r\nMaj-Inger Klingvall\r\nDe svältdrabbade i Guatemala\r\n2000/01:1688 av Marianne Andersson (c) till statsrå-\r\ndet Maj-Inger Klingvall\r\nStöd till behandling efter hungerstrejk</pre><pre>Svaren redovisas i bilaga som fogas till riksdagens\r\nsnabbprotokoll tisdagen den 25 september.</pre><pre>10 §  Kammaren åtskildes kl. 12.50.</pre><pre>\r\nFörhandlingarna leddes\r\nav talmannen från sammanträdets början t.o.m. 3 §\r\nanf. 4 (delvis),\r\nav tredje vice talmannen därefter t.o.m. anf. 15 (del-\r\nvis) och\r\nav talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}