{"dokumentstatus":{"dokument":{"hangar_id":"2348515","dok_id":"GO0995","rm":"2000/01","beteckning":"95","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"95","slutnummer":"0","datum":"2001-04-18 00:00:00","systemdatum":"2005-10-27 12:56:00","publicerad":"2001-04-18 00:00:00","titel":"Riksdagens snabbprotokoll 2000/01:95 Onsdagen den 18 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1567E8CC-682E-4585-B3E3-B52C081CE315}","dokument_url_text":"http://data.riksdagen.se/dokument/GO0995/text","dokument_url_html":"http://data.riksdagen.se/dokument/GO0995","dokumentstatus_url_xml":"http://data.riksdagen.se/dokumentstatus/GO0995","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 2000/01:95</div>\r\n<div class=\"sidhuvud_datum\">Onsdagen den 18 april</div>\r\n<div class=\"sidhuvud_klockslag\">Kl. 12.00 - 15.17</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor</pre><pre>-----------------------------------------------------------</pre><pre>1 §  Anmälan om ändrad partibeteckning</pre><pre>Från Siw Persson hade inkommit följande skrivel-\r\nse:</pre><pre>Till riksdagen\r\nHärmed tillkännages att jag den 30 mars 2001\r\nlämnat Folkpartiet liberalerna och dess riksdags-\r\ngrupp. Mitt uppdrag som riksdagsledamot kommer\r\ntills vidare att utövas som partilös.\r\nHöganäs den 17 april 2001\r\nSiw Persson</pre><pre>Skrivelsen lades till handlingarna.</pre><pre>2 §  Anmälan om fördröjda svar på interpella-\r\ntioner</pre><pre>Till riksdagen hade inkommit följande skrivelser:</pre><pre>Interpellation 2000/01:356</pre><pre>Till riksdagen\r\nInterpellation 2000/01:356 av Siw Wittgren-Ahl\r\n(s) om Iran.\r\nInterpellationen kommer att besvaras tisdagen den\r\n2 maj 2001.\r\nSkälet till dröjsmålet är utlandsresor.\r\nStockholm den 4 april 2001\r\nUtrikesdepartementet\r\nAnna Lindh</pre><pre>Interpellation 2000/01:373</pre><pre>Till riksdagen\r\nInterpellation 2000/01:373 av Morgan Johansson\r\n(s) om säkerheten för befolkningen i norra Irak.\r\nInterpellationen kommer att besvaras tisdagen den\r\n2 maj 2001.\r\nSkälet till dröjsmålet är utlandsresor.\r\nStockholm den 9 april 2001\r\nUtrikesdepartementet\r\nAnna Lindh\r\nEnligt uppdrag\r\nMalin Kärre\r\nTf expeditionschef</pre><pre>Interpellation 2000/01:335</pre><pre>Till riksdagen\r\nInterpellation 2000/01:335 av Elver Jonsson om\r\nstöd till högskolor.\r\nInterpellationen kommer att besvaras onsdagen\r\nden 18 april 2001.\r\nSkälet till dröjsmålet är beredningen inom depar-\r\ntementet.\r\nStockholm den 10 april 2001\r\nUtbildningsdepartementet\r\nThomas Östros</pre><pre>Interpellation 2000/01:343</pre><pre>Till riksdagen\r\nInterpellation 2000/01:343 av Ulf Nilsson om vi-\r\ndareutbildning till lärare.\r\nInterpellationen kommer att besvaras onsdagen\r\nden 18 april 2001.\r\nSkälet till dröjsmålet är beredningen inom depar-\r\ntementet.\r\nStockholm den 10 april 2001\r\nUtbildningsdepartementet\r\nThomas Östros</pre><pre>Interpellation 2000/01:350</pre><pre>Till riksdagen\r\nInterpellation 2000/01:350 av Barbro Feltzing om\r\nnationellt forskningsprogram för biologiska effekter\r\nav elektromagnetiska fält.\r\nInterpellationen kommer att besvaras onsdagen\r\nden 18 april 2001.\r\nSkälet till dröjsmålet är beredningen inom depar-\r\ntementet.\r\nStockholm den 10 april 2001\r\nUtbildningsdepartementet\r\nThomas Östros</pre><pre>Interpellation 2000/01:340</pre><pre>Till riksdagen\r\nInterpellation 2000/01:340 av Ulla-Britt Hagström\r\n(kd) om utlokalisering av statliga verk.\r\nInterpellationen kommer att besvaras den 24 april\r\n2001.\r\nSkälet till dröjsmålet är på grund av ledighet.\r\nStockholm den 11 april 2001\r\nNäringsdepartementet\r\nUlrica Messing\r\nEnligt uppdrag\r\nDag Ekman\r\nExpeditionschef</pre><pre>Interpellation 2000/01:367</pre><pre>Till riksdagen\r\nInterpellation 2000/01:367 av Olle Lindström (m)\r\nom Norrbotten.\r\nInterpellationen kommer att besvaras den 24 april\r\n2001.\r\nSkälet till dröjsmålet är på grund av ledighet.\r\nStockholm den 11 april 2001\r\nNäringsdepartementet\r\nUlrica Messing\r\nEnligt uppdrag\r\nDag Ekman\r\nExpeditionschef</pre><pre>Interpellation 2000/01:358</pre><pre>Till riksdagen\r\nInterpellation 2000/01:358 av Gunnel Wallin (c)\r\nom tillgången till vård och personal inom hälso- och\r\nsjukvården.\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 10 april 2001\r\nSocialdepartementet\r\nLars Engqvist\r\nEnligt uppdrag\r\nErna Zelmin-Åberg\r\nExpeditions- och rättschef</pre><pre>Interpellation 2000/01:359</pre><pre>Till riksdagen\r\nInterpellation 2000/01:359 av Elisabeth Fleet-\r\nwood (m) om osteoporos\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 5 april 2001\r\nSocialdepartementet\r\nLars Engqvist</pre><pre>Interpellation 2000/01:363</pre><pre>Till riksdagen\r\nInterpellation 2000/01:363 av Ulla-Britt Hagström\r\n(kd) om familjehemmen.\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 6 april 2001\r\nSocialdepartementet\r\nLars Engqvist\r\nEnligt uppdrag\r\nErna Zelmin-Åberg\r\nExpeditions- och rättschef</pre><pre>Interpellation 2000/01:368</pre><pre>Till riksdagen\r\nInterpellation 2000/01:368 av Viviann Gerdin (c)\r\nom bemötandet inom sjukvården.\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 9 april 2001\r\nSocialdepartementet\r\nLars Engqvist\r\nEnligt uppdrag\r\nErna Zelmin-Åberg\r\nExpeditions- och rättschef</pre><pre>Interpellation 2000/01:365</pre><pre>Till riksdagen\r\nInterpellation 2000/01:365 av Chatrine Pålsson\r\n(kd) om barn och ungdomspsykiatrin.\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 6 april 2001\r\nSocialdepartementet\r\nLars Engqvist\r\nEnligt uppdrag\r\nErna Zelmin-Åberg\r\nExpeditions- och rättschef</pre><pre>Interpellation 2000/01:382</pre><pre>Till riksdagen\r\nInterpellation 2000/01:382 av Leif Carlson (m)\r\nom förändringar i läkemedelssubventionen.\r\nInterpellationen kommer att besvaras onsdagen\r\nden 2 maj 2001.\r\nSkälet till dröjsmålet är hög arbetsbelastning.\r\nStockholm den 10 april 2001\r\nSocialdepartementet\r\nLars Engqvist\r\nEnligt uppdrag\r\nErna Zelmin-Åberg\r\nExpeditions- och rättschef</pre><pre>Interpellation 2000/01:376</pre><pre>Till riksdagen\r\nInterpellation 2000/01:376 av Elver Jonsson (fp)\r\nom trafiksäkerheten.\r\nInterpellationen kommer att besvaras den 7 maj\r\n2001.\r\nSkälet till dröjsmålet är på grund av tjänsteresor.\r\nStockholm den 11 april 2001.\r\nNäringsdepartementet\r\nBjörn Rosengren\r\nEnligt uppdrag\r\nDag Ekman\r\nExpeditionschef</pre><pre>Interpellation 2000/01:357</pre><pre>Till riksdagen\r\nInterpellation 2000/01:357 av Eva Flyborg om\r\nlämplighetsprövning av personal i barnomsorg och\r\nskola.\r\nInterpellationen kommer att besvaras fredagen\r\nden 27 april 2001.\r\nSkälet till dröjsmålet är plenifri vecka i riksdagen\r\nsamt utlandsresor.\r\nStockholm den 9 april 2001\r\nUtbildningsdepartementet\r\nIngegerd Wärnersson\r\nEnligt uppdrag\r\nStaffan Bengtsson\r\nStatssekreterare</pre><pre>Interpellation 2000/01:362</pre><pre>Till riksdagen\r\nInterpellation 2000/01:362 av Ulla-Britt Hagström\r\nom samråd före vräkning.\r\nInterpellationen kommer att besvaras tisdagen den\r\n24 april 2001.\r\nSkälet till dröjsmålet är arbetsanhopning.\r\nStockholm den 5 april 2001.\r\nFinansdepartementet\r\nLars-Erik Lövdén</pre><pre>Interpellation 2000/01:375</pre><pre>Till riksdagen\r\nInterpellation 2000/01:375 av Ewa Thalén Finné\r\nom bostadsbyggandet.\r\nInterpellationen kommer att besvaras tisdagen den\r\n24 april 2001.\r\nSkälet till dröjsmålet är arbetsanhopning.\r\nStockholm den 10 april 2001\r\nFinansdepartementet\r\nLars-Erik Lövdén</pre><pre>Interpellation 2000/01:361</pre><pre>Till riksdagen\r\nInterpellation 2000/01:361 av Charlotta L Bjälke-\r\nbring (v) om policy för spelfrågor.\r\nInterpellationen kommer att besvaras den 14 maj\r\n2001.\r\nSkälet till dröjsmålet är att det på grund av ut-\r\nlandsresor och inbokade engagemang inte finns nå-\r\ngon annan tid som passar mig.\r\nStockholm den 5 april 2001\r\nFinansdepartementet\r\nBosse Ringholm</pre><pre>3 §  Svar på interpellation 2000/01:313 om dag-\r\nbarnvårdarna och den allmänna förskolan</pre><pre>Anf.  1  Statsrådet INGEGERD WÄRNERS-\r\nSON (s):\r\nFru talman! Gunilla Tjernberg har frågat mig om\r\njag avser att göra det möjligt även för dagbarnvårdar-\r\nna att ingå i den allmänna förskolan.\r\nBestämmelserna om den allmänna förskolan i\r\nskollagen (1985:1100) träder i kraft den 1 januari\r\n2003. Enligt dessa bestämmelser ska alla barn erbju-\r\ndas plats i förskola fr.o.m. höstterminen det år de\r\nfyller fyra år. Det ska vara obligatoriskt för kommu-\r\nnen att anordna den allmänna förskolan, men frivilligt\r\nför barnen att delta i verksamheten. Den allmänna\r\nförskolan ska omfatta minst 525 timmar om året och\r\nvara avgiftsfri. Kommunen ska informera föräldrarna\r\nom verksamheten och syftet med denna.\r\nI dag omfattar förskolan 66 % av alla barn i åldern\r\n1-5 år. Av sexåringarna går 96 % i förskoleklassen,\r\ndvs. i princip alla barn i denna ålder som inte börjat i\r\ngrundskolan. Förskolan fick sin första läroplan (Lpfö\r\n98) år 1998, och grundskolans läroplan (Lpo 95) har\r\nreviderats för att också omfatta förskoleklass och\r\nfritidshem. Syftet med dessa reformer har varit att\r\ntydliggöra det pedagogiska innehållet i förskolan och\r\natt genom en integration av förskola, skola och fri-\r\ntidshem utveckla en gemensam syn på barns utveck-\r\nling och lärande.\r\nDet är givetvis viktigt att en allmän förskola\r\nverkligen erbjuds alla barn, oavsett familjens sociala\r\neller ekonomiska situation och var i landet man bor.\r\nÄven de barn vars föräldrar valt eller av annat skäl\r\nerhållit plats i ett familjedaghem ska givetvis kunna\r\nfå del av förskolan. Den allmänna förskola för sexår-\r\ningar som infördes vid mitten av 1970-talet vände sig\r\nockså till alla barn i denna ålder och betraktades av\r\nföräldrar med barn i familjedaghem som ett uppskat-\r\ntat komplement.\r\nFamiljedaghemmen har sedan länge spelat en\r\nviktig roll inom förskoleverksamheten. Det är ett\r\nvärde att det finns valmöjligheter och att verksamhe-\r\nterna kan möta de olika behov som en barnfamilj kan\r\nha. Familjedaghemmen har dock minskat kraftigt i\r\nantal under de senaste tio åren och omfattar i dag\r\nendast 10 % av alla barn i åldern 1-5 år.\r\nEnligt skollagens nuvarande definitioner omfattar\r\nförskoleverksamheten: förskola, familjedaghem och\r\nöppen förskola. Enligt vad jag erfarit kommer skol-\r\nlagskommittén i samband med att man prövar om och\r\nhur förskolan kan bilda en egen skolform att se över\r\ndessa definitioner, som ibland orsakar missförstånd.\r\nFörskola och familjedaghem är inte utbytbara utan\r\nstår för olika verksamheter och styrs av olika måldo-\r\nkument - dels en läroplan som gäller för förskolan,\r\ndels allmänna råd som gäller för familjedaghem.\r\nDen allmänna förskolan ska stå öppen för alla\r\nbarn. Förskolan efterfrågas av de flesta föräldrar. De\r\nföräldrar som valt familjedaghem för sina barn ska\r\ndärmed inte uteslutas från förskolan. Det är givetvis\r\nviktigt att förskolan utvecklar ett gott samarbete med\r\ndagbarnvårdarna. Det finns också utmärkta exempel i\r\nkommunerna på hur förskola och familjedaghem\r\nsamverkar.</pre><pre>Anf.  2  GUNILLA TJERNBERG (kd):\r\nFru talman! Jag vill tacka skolminister Ingegerd\r\nWärnersson för svaret på interpellationen.\r\nDen frågeställning som jag har tagit upp i min in-\r\nterpellation har jag diskuterat vid tidigare tillfällen\r\nmed skolministern här i kammaren, både i samband\r\nmed behandlingen av budgetpropositionen för\r\n2000/01 och i samband med behandlingen av max-\r\ntaxepropositionen samt vid tidigare interpellationsde-\r\nbatter. Jag har inte varit nöjd med de svar som jag har\r\nfått. Jag har känt att ministern har kringgått frågan i\r\nde här diskussionerna, och därför har jag envist\r\nkommit tillbaka.\r\nVad som gjorde mig uppmärksam och har gjort att\r\njag vid flera tillfällen tagit upp frågan är just det som\r\nockså skolministern berör i sitt svar, att man i propo-\r\nsitionen väljer att tala om förskoleverksamhet när det\r\ngäller maxtaxan. Där inkluderar man förskolan, fa-\r\nmiljedaghemmen och den öppna förskolan. Men när\r\nman sedan beskriver den allmänna förskolan nöjer\r\nman sig med att berätta att det handlar om förskola.\r\nKonsekvenserna av denna utformning kan jag inte\r\ntolka på annat sätt än att den allmänna förskolan\r\ninnebär att barnfamiljer som har en annan barnom-\r\nsorg än förskola inte kan komma i åtnjutande av tre\r\ntimmars avgiftsfri verksamhet annat än om barnen\r\ntransporteras eller får hjälp med att gå till en förskola.\r\nDet förutsätter att det finns en förskola i någorlunda\r\nnärliggande område. Det är detta som är huvudpunk-\r\nten i min frågeställning.\r\nJag har tolkat propositionen och riksdagens beslut\r\nså att den allmänna förskolan inte innefattar de barn\r\nsom är i familjedaghem på samma villkor, eftersom\r\nman måste ta sig från en verksamhet till en annan.\r\nMinistern svarar med hänvisning till förskolans\r\noch grundskolans läroplaner att syftet med dessa\r\nreformer har varit att tydliggöra det pedagogiska\r\ninnehållet i förskolan. Detta skulle då möjligtvis vara\r\nett argument för att den allmänna förskolan enbart\r\ninnefattar daghemmen.\r\nVad svarar då skolministern till en utbildad för-\r\nskollärare som bedriver en pedagogisk verksamhet,\r\nmen som har valt att arbeta som dagbarnvårdare i sin\r\nprofession? Det kan tolkas så att den personen inte\r\nbedriver någon pedagogisk verksamhet eftersom\r\narbetet sker i det enskilda hemmet. Det handlar om\r\nvar arbetet utförs.\r\nDet vore angenämt om skolministern berättade\r\nvad man säger till de dagbarnvårdare som har peda-\r\ngogisk utbildning och är förskollärare om de barn i 4-\r\n5-årsåldern som skulle kunna vistas hos en sådan\r\ndagbarnvårdare, men som ändå måste transporteras\r\ntill en förskola för att få del av en pedagogisk verk-\r\nsamhet. Det vore väldigt bra om man fick den frågan\r\nutredd.\r\nOm inte skolministern vill svara mig personligen\r\n- men det tror jag att skolministern vill göra - skulle\r\nde dagbarnvårdare som detta gäller säkert bli glada\r\növer att få ett svar på den frågan. Jag tror att det är\r\nviktigt med ett klart och tydligt besked från skolmi-\r\nnistern eftersom planeringen med att genomföra den\r\nallmänna förskolan ute i landet är i full gång.\r\nJag kommer tillbaka med flera argument, men jag\r\ndröjer med dessa och tar upp endast denna första del.</pre><pre>Anf.  3  Statsrådet INGEGERD WÄRNERS-\r\nSON (s):\r\nFru talman! Det är en riktig tolkning att man skil-\r\njer på förskolan och den verksamhet som förekommer\r\ninom familjedaghemmen. Den läroplan som vi har\r\nriktar sig till förskoleverksamhet och det finns all-\r\nmänna råd för den verksamhet som bedrivs i familje-\r\ndaghemmen. Sedan är det kommunen som ska hante-\r\nra hur verksamheten ska läggas upp. Vi har också\r\nbetonat i propositionen att förutsättningarna ser olika\r\nut, mycket beroende på var man befinner sig geogra-\r\nfiskt. I glesbygdsområden finns det inte alltså inte\r\nsamma möjligheter som i en tätort att dagligen kunna\r\nta sig till en förskola.\r\nModellen för att införa en allmän förskola från fy-\r\nra års ålder med möjligheter för 4-5-åringar att delta\r\när samma modell som vi hade när vi en gång införde\r\nden obligatoriska verksamheten för sexåringar. Men\r\nnu omfattar den barn från fyra år och uppåt. Den\r\nmodellen var inriktad på den pedagogiska verksam-\r\nheten.\r\nGunilla Tjernberg nämnde att det kan finnas för-\r\nskollärare som arbetar som dagbarnvårdare. Det finns\r\nnågra, men det är ytterst få. Men det är själva verk-\r\nsamheten som vi talar om, inte om professionen hos\r\nde människor som arbetar där. Även lärare kan arbeta\r\nhemma, men därmed behöver de inte bedriva skola i\r\nhemmet. Det är hela situationen, hela omfattningen\r\noch vilket dokument som styr det hela som är det\r\navgörande för när vi talar om förskoleverksamhet och\r\nnär vi talar om den verksamhet som bedrivs i familje-\r\ndaghemmen.\r\nMajoriteten av dem som arbetar i de olika verk-\r\nsamheterna har också olika utbildningsbakgrund, och\r\ndet är anledningen till att vi inte ställer samma krav\r\npå familjedaghemmen som vi gör på förskolan. Majo-\r\nriteten av dem som arbetar i familjedaghemmen har\r\ninte förskollärarbehörighet utan de har oftast en\r\nkommunal barnskötarutbildning.</pre><pre>Anf.  4  GUNILLA TJERNBERG (kd):\r\nFru talman! Tack för det svaret som jag fick av\r\nIngegerd Wärnersson. Det är i alla fall ett steg åt det\r\nhåll som jag vill att vi ska diskutera. Jag kan skönja\r\nen öppning som är lite tydligare i dag än vad den har\r\nvarit tidigare. När man har skrivit det här har man\r\ninte riktigt fullt ut från regeringen satt sig in i hur det\r\nkan slå ute i landet.\r\nMinistern säger vidare som svar på min interpel-\r\nlation att det givetvis är viktigt att den allmänna för-\r\nskolan erbjuds alla barn oavsett familjens sociala eller\r\nekonomiska situation och var i landet man bor. Detta\r\nhåller vi kristdemokrater verkligen med om, och det\r\när just det som ligger till grund för att jag vill ta upp\r\nden här diskussionen.\r\nOm man nu ska tolka det här så stelbent som jag\r\ntycker att signalerna tidigare har varit stannar det vid\r\nvackra ord. I mitt hemlän, Västerbotten, finns det\r\nganska gott om glesbygd och små byar. Där har man\r\nlöst sin barnomsorg på det sätt som man har haft\r\nmöjlighet att göra genom familjedaghem och många\r\ngånger är man också nöjd med detta. Det finns för få\r\nbarn i en liten by. Jag kan inte se det rimliga i att\r\ndessa små barn på fyra år, för att de ska få del av tre\r\ntimmars avgiftsfri pedagogisk verksamhet, i vissa fall\r\nmåste åka flera mil. Efter 22-23 års arbete inom för-\r\nskolan som jag har bakom mig tycker jag att det är\r\nskillnad mellan fyra- och sexåringar.\r\nDen här tanken är alltså inte acceptabel. Det är\r\nviktigt att det tydligt går ut i anvisningarna till de\r\ntjänstemän som ska genomföra detta i landet. Det ska\r\nvara öppet och flexibelt. Jag är inte helt säker på att\r\nsignalerna har varit sådana när dessa tjänstemän har\r\nvarit i kontakt med mig eller jag med dem. Men\r\nmånga föräldrar har frågat mig hur detta ska se ut.\r\nVi ska också komma ihåg att pengar är i dag en\r\nviktig faktor för många barnfamiljer. Det har rege-\r\nringen sagt många gånger när man har försvarat\r\nmaxtaxan. När föräldrar anser att barnen av olika skäl\r\nbehöver vistas i familjedaghem hela dagen och när\r\ndet finns en bra pedagogisk verksamhet i det familje-\r\ndaghemmet, ska inte dessa föräldrar då kunna få tre\r\ntimmars avgiftsfri verksamhet för sina 4-5-åringar?\r\nDet tycker jag vore rimligt när så krävs.\r\nKommunerna måste få tydliga anvisningar om att\r\ndet ska finnas en flexibilitet. Detta kan också gälla\r\nbarn i tätorter. Barn är olika. Man kan inte likställa\r\nförskolan och familjedaghemmen och anse dem ut-\r\nbytbara. Det är olika verksamheter. En 4-5-åring kan\r\nav olika skäl behöva vistas hela dagen i familjedag-\r\nhemmet. Ska det barnet få möjlighet till tre timmars\r\navgiftsfri verksamhet? Det är min nästa fråga, och jag\r\nhoppas att skolministern nu svarar på den.\r\nÄr det möjligt att ordna det så även i tätort om ett\r\nbarn har behov av det? En familj kan ha en fyraåring\r\nhemma som kan behöva vistas i en liten grupp och\r\nom man känner till en bra dagbarnvårdare, finns då\r\ndenna möjlighet med i regeringens planering när man\r\nska genomföra denna reform? Det är en viktig fråga\r\nsom jag hoppas att jag ska få ett svar på av skolmi-\r\nnistern.</pre><pre>Anf.  5  Statsrådet INGEGERD WÄRNERS-\r\nSON (s):\r\nFru talman! Situationen i glesbygden har alltid\r\nfunnits där. Det är en annan situation än det är för\r\ndem som lever i en tätort. Den verksamhet som redan\r\nhar funnits med obligatorisk förskola för sexåringar\r\nhar inte sett likadan ut i glesbygden som den kan göra\r\ni tätorter. För att man ska kunna ha förskoleverksam-\r\nhet har man ibland samlat timmarna för barnen under\r\nett par dagar i stället för att ha tre timmar om dagen.\r\nDetta har då ordnats på olika sätt. Ibland har man\r\nskjutsat och ibland har det varit någon som har kom-\r\nmit och mött barnen. Modellerna är alltså väldigt\r\nolika.\r\n90 % av alla de här barnen finns inom förskolan.\r\n10 % är i familjedaghemmen. I de fall då det rör sig\r\nom familjedaghem måste det vara den enskilda kom-\r\nmunen som kommer fram till  hur det passar att just\r\ndär organisera verksamheten. Det går inte att ha en\r\nmodell. Andemeningen i propositionen är att det rör\r\nsig om de 525 timmarna och att kommunen är skyldig\r\natt anordna verksamheten.\r\nSedan är det viktigt att varje förälder själv får be-\r\nstämma var de vill ha sitt barn. En del föräldrar vill\r\nha sitt barn i familjedaghem, andra föredrar försko-\r\nlan. Här kommer vi absolut inte, och det har inte\r\nheller varit propositionens andemening, att göra nå-\r\ngon förändring. Det är föräldrarna som avgör. Men\r\nskillnaden är att vi talar om den allmänna förskolan,\r\nalltså inte om familjedaghemsverksamheten, när det\r\ngäller de 525 timmarna.\r\nMen det är upp till varje kommun att själv fatta\r\nbeslut om hur man vill göra. Om en kommun vill\r\nreducera avgiften för de barn som enbart kommer att\r\nvara i familjedaghem och inte kommer att vistas i\r\nförskola ska man också kunna göra detta.</pre><pre>Anf.  6  GUNILLA TJERNBERG (kd):\r\nFru talman! Skolministern berör just den procen-\r\ntandel familjer som av olika skäl har sina barn inom\r\nfamiljedaghemsverksamheten. Jag vill inte hålla med\r\nskolministern, som skriver att det är \"bara\" 10 %. Det\r\när klart att allt är relativt, men jag menar ändå att\r\n10 % är ganska många barn. Jag tycker inte riktigt att\r\nman kan hänvisa till att det är få barn och att man av\r\ndet skälet inte belyser situationen, som jag tycker att\r\nregeringen har valt att inte göra i propositionen.\r\nDäremot kan jag tycka att skolministern i dag på\r\nnågot sätt gläntar på dörren mer än vad skolminis-\r\nterns partikamrater har gjort när jag tidigare har dis-\r\nkuterat detta med dem, vilket jag har gjort ett par\r\ngånger.\r\nVi ska inte fokusera på om det är om ett eller flera\r\nbarn, utan på att det är och ska få vara valfrihet. Den\r\nreform som kommer ska kunna visa på att vi vet att\r\ndet ser ut så här och att vi respekterar olika föräldrars\r\nrätt att välja. Reformen ska skapa utrymme för att\r\ngöra detta val möjligt, för pengar är viktigt för många\r\nbarnfamiljer i dag.\r\nJag skulle vara väldigt tacksam om det beskedet\r\ngavs tydligt till föräldrar, barn och olika professioner\r\nnär kommunerna ska utforma den allmänna försko-\r\nlan, därför att jag är inte säker på att det har gjorts\r\ntillräckligt. Jag har talat med tjänstemän i ett par stora\r\nkommuner, där man inte har uppfattat att familjedag-\r\nhemmen ryms inom denna reform som de upplever\r\nsom stelbent. Är skolministern tydlig på den punkten\r\ni dag, kanske det ändå kommer att bli tydligt när detta\r\nframgent ska genomföras.\r\nJag tycker alltså inte att 10 % är \"bara\", utan det\r\när ett stort antal barn. Det är inte antalet som är det\r\nviktiga, utan det är att alla får del av denna reform.</pre><pre>Anf.  7  Statsrådet INGEGERD WÄRNERS-\r\nSON (s):\r\nFru talman! Vi är helt överens på den punkten att\r\nalla ska kunna få möjlighet att ta del av reformen.\r\nDe tio procenten fördelas väldigt olika. I vissa\r\nkommuner är det betydligt färre barn som är i famil-\r\njedaghem, medan det i andra kommuner är betydligt\r\nmer av familjedaghem och betydligt mindre av för-\r\nskola. Vad reformen nu ser till är att en kommun där\r\nen hög andel barn i dag är i familjedaghem nu blir\r\nskyldig att se till att det finns en förskola, så att val-\r\nfriheten kan finnas men att man fortfarande kan ha\r\nsitt barn i familjedaghem. Men kommunen blir skyl-\r\ndig att erbjuda den allmänna förskolan till barn från\r\nfyra år. Det kommer att sätta ett tryck på de kommu-\r\nner som hittills inte har kunnat öppna för denna val-\r\nfrihet utan har haft mer av det ena alternativet.</pre><pre>Överläggningen var härmed avslutad.</pre><pre>4 §  Svar på interpellation 2000/01:336 om fri-\r\nstående skolor</pre><pre>Anf.  8  Statsrådet INGEGERD WÄRNERS-\r\nSON (s):\r\nFru talman! Henrik Landerholm har frågat hur jag\r\navser att agera för att säkra fristående skolors rätt att\r\n\"träffa avtal med annan part\" om bedrivande av un-\r\ndervisning i de fristående skolorna. Vidare har han\r\nfrågat när jag avser att lägga fram förslag om att inte\r\nmissgynna det offentliga skolväsendet på detta områ-\r\nde genom att lägga fram förslag om att generellt till-\r\nlåta skolentreprenader.\r\nFrågorna har föranletts av Statens skolverks beslut\r\ni två tillsynsärenden som rör Cyber Gymnasiet och\r\nStockholms Fria Gymnasium. Skolverket har i dessa\r\nbeslut anmodat skolornas huvudmän att senast den\r\n17 april 2001 inkomma med redovisning av vilka\r\nåtgärder som vidtagits med anledning av Skolverkets\r\nbeslut. Som Henrik Landerholm säkert vet, kan jag\r\ninte kommentera Skolverkets beslut i enskilda ären-\r\nden. Därför får jag begränsa mitt svar till att gälla den\r\nandra frågan om när jag avser att lägga fram förslag\r\nom att generellt tillåta skolentreprenader.\r\nFörst vill jag understryka att min principiella in-\r\nställning är att villkoren för offentliga och fristående\r\nskolor bör vara så likvärdiga som möjligt. Jag vill\r\nockså kommentera påståendet att lagens förarbeten\r\nskulle vara vaga när det gäller vilka skäl som skulle\r\nkunna anses utgöra särskilda skäl. Lagen (1993:802)\r\nom entreprenadförhållanden inom skolan tillkom\r\nefter förslag från den borgerliga regeringen i proposi-\r\ntionen Valfrihet i skolan (prop. 1992/93:230). Lagen\r\ngäller för kommuner och landsting, men någon mot-\r\nsvarande reglering finns inte för fristående skolor.\r\nI förarbetena till lagen understryks att möjligheter\r\natt anlita utomstående aktörer inte får leda till kvali-\r\ntetsförsämring, utan att kvaliteten i undervisningen\r\nmåste garanteras samt att det är viktigt att säkerställa\r\nlikvärdigheten och en helhetssyn på utbildningen.\r\nFrågan om att generellt tillåta skolentreprenader\r\när komplicerad och rymmer flera frågor, som även\r\nberör de fristående skolornas ställning och villkor. En\r\nsådan är huvudmannens möjlighet att till annan\r\növerlämna den myndighetsutövning som hör till upp-\r\ngiften att bedriva undervisning.\r\nDen parlamentariska kommittén som har i upp-\r\ndrag att göra en översyn av skollagstiftningen ska\r\nredovisa sitt arbete senast den 15 september i år. I\r\nkommitténs uppdrag ingår bl.a. att utreda hur lagstift-\r\nningen kan anpassas till utvecklingen av verksamhe-\r\nterna i kommunerna. Jag kan därför inte se något skäl\r\natt nu föregripa kommitténs förslag.</pre><pre>Anf.  9  HENRIK LANDERHOLM (m):\r\nFru talman! Låt mig först av allt ta tillfället i akt\r\natt tacka statsrådet för svaret.\r\nJag är väl medveten om att statsrådet är förhindrat\r\natt ta ställning i ett enskilt fall. Men det går inte att\r\ngömma sig bakom de enskilda fallen och bara besvara\r\nmin andra fråga. Principen, frågan om vad lagstift-\r\nningen egentligen avser eller inte avser, måste väl\r\nstatsrådet kunna ha en synpunkt på. Skolverket har\r\nnämligen argumenterat enligt principen att allt som\r\ninte uttryckligen är tillåtet därmed är förbjudet. Är det\r\ninte att utsträcka lagtolkningen väl långt, statsrådet? I\r\nalla andra sammanhang krävs ju uttryckligt lagstöd\r\nför ingripanden. Det räcker inte med frånvaro av\r\ntillåtelse för att gripa in.\r\nStatsrådet verkar för övrigt hålla med mig i detta\r\nprincipiella avseende när hon vad avser skolentrepre-\r\nnader konstaterar att någon motsvarande reglering\r\ninte finns för fristående skolor. Om vi är överens om\r\natt en sådan reglering inte finns, är det då rimligt att\r\nSkolverket agerar på grundval av en lag som inte\r\nfinns?</pre><pre>Anf.  10  Statsrådet INGEGERD WÄRNERS-\r\nSON (s):\r\nFru talman! Ärendet är fortfarande under bered-\r\nning hos Skolverket. Men den lagstiftning som vi har\r\ni dag innebär t.ex. att vi inte kan ha betygssättning på\r\nentreprenad. Betygssättning är ju en form av myndig-\r\nhetsutövning, och myndighetsutövning kan alltså bara\r\nläggas ut på entreprenad med stöd av lag. Då lagen\r\nom entreprenadförhållanden inom skolan endast avser\r\nkommuner och landsting saknas i dag ett sådant\r\nlagstöd för de fristående skolorna.\r\nDet är bl.a. den här typen av frågor som den\r\nkommitté som nu arbetar har att bereda. Det är alltså\r\ndärför som jag inte kan gå djupare in i sakfrågan. Vi\r\nkan inte luta oss mot den gällande lagstiftningen. Den\r\nräcker inte. Det går alltså inte att agera när det t.ex.\r\ngäller betygssättningen.</pre><pre>Anf.  11  HENRIK LANDERHOLM (m):\r\nFru talman! Jag tackar statsrådet för detta klargö-\r\nrande som för mig faktiskt får det här att framstå i\r\nnågot annorlunda dager. Därmed ser jag det som\r\noerhört angeläget att faktiskt reglera denna fråga\r\neftersom det finns en mängd oreglerad verksamhet på\r\nområdet.\r\nJag delar statsrådets ambition att villkoren för of-\r\nfentliga och fristående skolor ska vara så likvärdiga\r\nsom möjligt. Men det är naturligtvis under förutsätt-\r\nning att friskolorna för den skull inte vävs in i samma\r\nkommunala tvångströja som de i stor utsträckning\r\nskapats för att undvika.\r\nEtt led i att ge alla skolor större frihet att välja ar-\r\nbetsformer, självklart utklarade vad gäller myndig-\r\nhetsutövnigsfrågorna, och att låta tusen blommor\r\nblomma på skolområdet vore ju att tillåta entreprena-\r\nder. Jag inskränker mig till att diskutera entreprenader\r\ninom friskolans respektive den kommunala skolans\r\nram.\r\nOckså i det perspektivet ter sig Skolverkets beslut\r\nmycket märkligt. Om den tolkningen ska vara gällan-\r\nde omöjliggörs också den fruktbara samverkan som\r\nnu finns på många håll mellan kommunala skolor och\r\nfriskolor. Det torde inte vara någon hemlighet för\r\nstatsrådet att om Skolverkets tolkning stämmer skulle\r\ninte friskolorna kunna köpa timmar från de kommu-\r\nnala skolorna, något som är ganska vanligt förekom-\r\nmande och sker i rätt stor utsträckning när det gäller\r\nsmå friskolor. Denna form av entreprenadsförfarande\r\nskulle i så fall också vara förbjuden om Skolverkets\r\nförhållningssätt i den här frågan är korrekt.\r\nDet finns också problem i den andra riktningen\r\nsom gör det väldigt svårt för det offentliga skolväsen-\r\ndet att utvecklas. Jag har varit med om att starta två\r\nfriskolor i min hemkommun. Det är en Montesso-\r\nriskola, där vi köper timmar från den kommunala\r\nskolan. Volymen är så liten att det inte finns motiv\r\neller möjlighet att anställa egna lärare. Sedan är det\r\nen gymnasieskola. Från den fristående gymnasiesko-\r\nlans sida har vi tyvärr inte möjlighet att erbjuda den\r\nkommunala skolans elever alla de mycket intressanta\r\nspecialkurser som både skulle höja kvaliteten och öka\r\nvalfriheten för eleverna i det kommunala gymnasiet\r\npå min hemort.\r\nJag är inte underkunnig om alla detaljer i direkti-\r\nvet till den utredning som ska lägga fram sina förslag\r\ni höst. Men frågan om entreprenader på skolområdet\r\när från min utgångspunkt oerhört angelägen att klara\r\nut. Det statsrådet pekar på när det gäller betygssätt-\r\nning som myndighetsutövning understryker ju ytterli-\r\ngare behovet av att faktiskt se till att det finns ett\r\nregelverk på det här området som ger möjligheter till\r\nentreprenörer av olika slag. Entreprenören kan ju vara\r\nen offentlig skola eller en friskola. Båda kan i någon\r\nbemärkelse redan vara godkända, och båda kanske\r\nvill erbjuda tjänsteutbyte eller försäljning av lek-\r\ntionstimmar - men också myndighetsutövning i form\r\nav betygssättning - till andra skolor på orten. Att sätta\r\nstopp för det tycker jag faktiskt är att missgynna\r\nverksamheten både i friskolorna och i de kommunala\r\nskolorna. Därmed ser jag det som oerhört angeläget\r\natt reglera frågan.</pre><pre>Anf.  12  Statsrådet INGEGERD WÄRNERS-\r\nSON (s):\r\nFru talman! Kommittén har också i uppdrag att\r\ntitta på entreprenader generellt. Det finns många\r\nfrågor här. Vi har t.ex. inte samma offentlighetsprin-\r\ncip när det gäller entreprenader som i skolan för öv-\r\nrigt. I dag är det en möjlighet att kunna ha en entrep-\r\nrenad för de fristående skolorna. Det nämndes i pro-\r\npositionen som gäller för de fristående skolorna. Det\r\nvar specifika områden som t.ex. skolhälsovården, att\r\nman skulle kunna köpa den. Det gällde också det som\r\ndå hette hemspråksundervisning, det som i dag kallas\r\nför modersmålsundervisning. Där såg man exempel\r\npå verksamheter som, om skolan var liten, skulle vara\r\nav så ringa omfattning att man helt enkelt skulle vara\r\ntvungen att lösa det, kanske just via kommunerna.\r\nNär det gäller entreprenad inom t.ex. gymnasie-\r\nskolan i dag handlar det om verksamheter som man\r\ngör bedömningen att man helt enkelt inte kan klara av\r\natt erbjuda från kommunens sida. Då har man möjlig-\r\nhet att lägga ut dem på entreprenad.</pre><pre>Överläggningen var härmed avslutad.</pre><pre>5 §  Svar på interpellation 2000/01:321 om\r\nframtiden för humanistiska vetenskaper</pre><pre>Anf.  13  Utbildningsminister THOMAS\r\nÖSTROS (s):\r\nFru talman! Ulf Nilsson har frågat mig om jag\r\ntänker vidta några åtgärder för att garantera kvaliteten\r\ni humanistisk grundutbildning och forskning.\r\nJag vill tacka Ulf Nilsson för denna möjlighet att\r\nåterigen få presentera vad regeringen har gjort, gör\r\noch avser att göra för att förstärka kvaliteten i huma-\r\nnistisk grundutbildning och forskning. Detta är ett\r\nämnesområde som ligger mig varmt om hjärtat.\r\nLåt mig börja med att säga att jag delar Ulf Nils-\r\nsons uppfattning att den humanistiska grundutbild-\r\nningen, forskarutbildningen och forskningen är\r\nmycket viktig. De humanistiska och samhällsveten-\r\nskapliga disciplinerna bidrar med kunskaper som ger\r\noss förutsättningar att bättre förstå oss själva och det\r\nsamhälle vi lever i. Detta ger oss i sin tur bättre möj-\r\nligheter att kunna förändra och förbättra livet för\r\nenskilda människor såväl som samhället i stort. Inte\r\nminst är detta viktigt i en tid som präglas av genom-\r\ngripande förändringar och ökad internationalisering.\r\nI höstens forskningspolitiska proposition Forsk-\r\nning och förnyelse (prop. 2000/01:3) pekade rege-\r\nringen ut ett par prioriterade forskningsområden. Ett\r\nav dessa områden var just humanistisk och samhälls-\r\nvetenskaplig forskning. Under perioden 2001-2003\r\nsatsas inte mindre än 128 miljoner kronor i höjda\r\nanslag på forskning och forskarutbildning inom detta\r\nvetenskapsområde, med tonvikt lagd på humaniora.\r\nDessutom ska minst 20 miljoner kronor av de\r\n110 miljoner kronor som Vetenskapsrådet får till\r\nrekryteringsanställningar och stöd till yngre forskare\r\ngå till forskare inom humaniora.\r\nRegeringen fortsätter sin medvetna utbyggnad och\r\nsatsning på forskarutbildningen. I den forskningspo-\r\nlitiska propositionen Forskning och förnyelse (prop.\r\n2000/01:3) presenterades sexton forskarskolor och i\r\nbudgetpropositionen (prop. 2000/01:1) anslogs\r\n214 miljoner kronor till dessa. Detta är den enskilt\r\nstörsta satsning som gjorts inom forskarutbildningen.\r\nFem av dessa forskarskolor är inom humaniora och\r\nsamhällsvetenskap. Under perioden 2001-2003 får\r\ndessutom sju universitet ett riktat anslag på\r\n37 miljoner kronor till sin humanistiska forskning och\r\nforskarutbildning.\r\nForskarutbildningsreformen, som trädde i kraft\r\nden 1 april 1998, har som mål att stimulera och stärka\r\nkvaliteten och effektiviteten inom forskarutbildning-\r\nen. Grundtanken i reformen är att alla som bedriver\r\nforskarstudier ska ha någon form av tryggad försörj-\r\nning, tillräckliga kringresurser och individuella studi-\r\neplaner. Således är det inte minst doktoranderna inom\r\ndet humanistiska och samhällsvetenskapliga veten-\r\nskapsområdet som har mycket att vinna på denna\r\nreform.\r\nUnder hela 1990-talet har antalet nyantagna dok-\r\ntorander ökat kraftigt. En nedgång skedde dock under\r\n1998. Under 1998 fanns en viss osäkerhet inom fram-\r\nför allt det humanistiska och samhällsvetenskapliga\r\nområdet vilket ledde till att många institutioner intog\r\nen avvaktande hållning till att anta nya doktorander.\r\nDärefter har vi sett en tydlig ökning av antagningen\r\ntill forskarutbildningen igen. Detta gäller inte minst\r\ninom humaniora och samhällsvetenskap där det även\r\nhar skett en ökning av antalet anställningar som dok-\r\ntorand.\r\nUnder 1990-talets sanering av statsfinanserna fick\r\nhögskolan, liksom all statlig verksamhet, utstå bespa-\r\nringar. Dessa neddragningar var lika för alla utbild-\r\nningsområden men slog nog hårdast inom humaniora\r\noch samhällsvetenskap. Det finns en utbredd uppfatt-\r\nning att de senaste årens expansion av högskolesek-\r\ntorn har finansierats genom sänkt ersättning per stu-\r\ndent. Så är det inte. I själva verket har resurserna per\r\nstudent ökat med 10 % från 1997 fram till i dag.\r\nI årets vårproposition läggs ett förslag fram om\r\nökade resurser på 200 miljoner kronor för att höja och\r\nsäkerställa kvaliteten inom grundutbildningen i hu-\r\nmaniora, samhällsvetenskap, juridik och teologi.\r\nDetta möjliggör fler undervisningstimmar och inne-\r\nbär ett stöd till den pedagogiska förnyelsen, vilket\r\ninte minst är viktigt för arbetet med att bredda rekry-\r\nteringen till högskolan.</pre><pre>Anf.  14  ULF NILSSON (fp):\r\nFru talman! Jag vill tacka utbildningsministern för\r\nsvaret. Utbildningsministern säger att han delar min\r\nuppfattning om att den humanistiska grundutbild-\r\nningen och forskningen är viktig. Det är jag glad för.\r\nSamtidigt har vi helt olika uppfattningar om enligt\r\nvilka principer som pengar till studenter och forskare\r\nska fördelas och även om hur den rent ekonomiska\r\nprioriteringen ska se ut.\r\nIntresset för humanistisk kunskap blir ju allt stör-\r\nre, inte minst bland människor som är aktiva inom\r\nteknik och naturvetenskap. En utveckling av human-\r\nvetenskaperna är en nödvändig förutsättning för att\r\nställningstaganden och beslut kring framtidsfrågor\r\nska grunda sig på ett brett kunskapsunderlag. Pro-\r\nblemställningar inom så skilda ämnen som ny tekno-\r\nlogi, miljö och internationell politik måste också\r\ninnehålla etiska, historiska och allmänmänskliga\r\naspekter. Det visar sig dessutom att humanistiskt\r\nutbildade människor har stora möjligheter till anställ-\r\nning både på den offentliga arbetsmarknaden och den\r\nprivata.\r\nAtt humaniora kommit på efterkälken under de\r\nsenaste åren beror enligt min mening på tre saker, för\r\ndet första den centralstyrda antagningen till högsko-\r\nleutbildningar som hindrat studenter från att läsa det\r\nsom de vill, för det andra den snäva resurstilldelning-\r\nen till humanistisk forskning och utbildning och för\r\ndet tredje den s.k. doktorandreformen som genom-\r\ndrevs av Carl Tham.\r\nFör en tid sedan detta år blev det helt uppenbart\r\natt det centralstyrda antagningssystemet för högsko-\r\nlan hade havererat. Högskoleverkets statistik visade\r\natt två tredjedelar av landets högskolor inte lyckats\r\nfylla sina studieplatser. I det sammanhanget lovade\r\nutbildningsministern att ge mer pengar till grundut-\r\nbildningen i humaniora. Och det var bra, men det\r\nhade varit mycket bättre att följa Folkpartiets förslag i\r\nseptember år 2000 och skriva upp studentpengen med\r\n400 miljoner och låta studenterna välja utbildning\r\nefter intresse. Då hade fler kommit in på humanistis-\r\nka utbildningar, och mer resurser hade funnits. Det är\r\nsynd att pengar till humaniora ska delas ut bara när\r\ndet är fullkomligt omöjligt att tvinga in studenter på\r\nandra utbildningar. Det är dags att låta studenternas\r\nval i första hand avgöra hur fördelningen av utbild-\r\nningsplatser och ämnen ska ske. Det är också dags för\r\nen ny kunskapssyn i svensk utbildningspolitik, en\r\nkunskapssyn som ser kunskap som ett värde i sig i\r\nstället för att försöka värdera utbildningar efter kort-\r\nsiktig samhällsnytta. Det är helt enkelt dags att av-\r\nskaffa utbildningsfabriken som ideal för högskolepo-\r\nlitiken.\r\nFru talman! När det gäller forskningen innebär re-\r\ngeringens förslag i dessa budgetdagar en alldeles för\r\nliten förbättring. De små förstärkningar som rege-\r\nringen föreslår räcker inte långt. I Folkpartiets budget\r\när vi beredda att öka de totala forskningsanslagen\r\nmed 500 miljoner kronor om året. Forskningen i\r\nSverige behöver nämligen större resurser totalt, och\r\nhumanioras andel behöver ökas. Därför vill vi också\r\nöka andelen av Vetenskapsrådets resurser för huma-\r\nniora med närmare 40 miljoner.\r\nNär det gäller forskning visar Statistiska central-\r\nbyrån att andelen nya doktorander minskade med ca\r\n50 % från läsåret 1997/98 till 19998/99 inom huma-\r\nniora och samhällsvetenskap. Reglerna om att finan-\r\nsiering för fyra år måste vara klar innan forskningen\r\npåbörjas har  stängt ute många forskare. Dessutom\r\nfinns det ett stelt regelsystem för hur lång tid en av-\r\nhandling ska ta, inte minst inom humaniora är just\r\ndoktorsavhandlingarna en stor del av den samlade\r\nforskningen. Som jag nämnde i min interpellation är\r\ndet flera institutioner i utbildningsministerns hemstad\r\nUppsala som över huvud taget inte antagit några nya\r\ndoktorander under långa perioder.\r\nAvslutningsvis, fru talman, vill jag fråga utbild-\r\nningsministern om han är beredd att diskutera föränd-\r\nringar på dessa tre områden - frihet att välja utbild-\r\nning, förändring av doktorandreformen och mer re-\r\nsurser till forskarutbildningen.</pre><pre>Anf.  15  Utbildningsminister THOMAS\r\nÖSTROS (s):\r\nFru talman! Jag har tidigare sagt, och jag känner\r\nmig tvingad att säga det igen, att Folkpartiets hög-\r\nskolepolitik i grunden är ogenomtänkt. Och det beror\r\nnog på att Folkpartiet inte har ägnat högskolefrågorna\r\nnågot större intresse under senare år. Ta t.ex. detta\r\nmed forskarutbildningen. Det är en reform som gjor-\r\ndes under den förre utbildningsministerns tid, stödd\r\nav Folkpartiets egen representant i utbildningsut-\r\nskottet vid denna tidpunkt, det har Ulf Nilsson helt\r\nrätt i. Den har som grundläggande skäl och drivkraft\r\natt även forskarstuderande i humaniora och samhälls-\r\nvetenskap har rätt till en tryggad försörjning, har rätt\r\ntill en bra handledning och har rätt att få det stöd som\r\nkrävs för att man ska kunna fullgöra sitt uppdrag att\r\nskriva en doktorsavhandling inom de cirka fyra år\r\nsom vi har haft som målsättning sedan 1969. I prakti-\r\nken har det på flera humanistiska institutioner varit så\r\natt man har antagit många fler doktorander än vad\r\nman har haft möjlighet att ge försörjning och hand-\r\nledning. Det är klart att det då ser ut som om man har\r\nfått en stor grupp och en vital forskningsmiljö. Men\r\nresultatet har ju blivit väldigt många havererade fors-\r\nkarutbildningsprojekt, väldigt många havererade\r\nlivsprojekt. Man har bedrivit rovdrift på unga männi-\r\nskors stora intresse för humaniora genom att anta\r\nmånga fler än man kan ge det stöd som behövs för att\r\nkunna bli doktor i det ämne som de har valt.\r\nEtt exempel på det är ju att om man tittar på dem\r\nsom inte har haft heltidsförsörjning så har ju en väl-\r\ndigt liten andel kommit fram till en doktorsexamen.\r\nOfta har de efter många år fått sluta sin bana som\r\nforskarstuderande. Och det är inte antalet forskarstu-\r\nderande som vi framför allt ska öka, utan det är anta-\r\nlet forskarexaminationer, doktorer och licentiater,\r\nsom vi ska öka. Och där har vi ju en väldigt fin ut-\r\nveckling i Sverige. Vi har ett antal disputationer som\r\ngör att vi ligger i absolut världsklass. Om man tittar\r\npå de årskullar som nu har möjlighet att ta en fors-\r\nkarexamen så ligger vi tillsammans med Schweiz och\r\nFinland bäst i hela världen. Det finns anledning att\r\nvara stolt över detta.\r\nMen när Folkpartiet vill idealisera bilden av att\r\nvara forskarstuderande, trots att jag känner till att det\r\nfinns en och annan som har den bakgrunden också i\r\nFolkpartiet, då gör man det genom att säga att det\r\nbrinnande intresset för att bli doktor i något humanis-\r\ntiskt ämne är så stort att man kan leva på vatten och\r\nbröd, vilket Ulf Nilssons närmaste medarbetare sade i\r\nSULF-tidningen häromveckan. Jag delar inte den\r\nuppfattningen. Så kan man inte bedriva forsknings-\r\npolitik. Man ska ha rätt till en ordnad försörjning. Det\r\när det som forskarutbildningsreformens innersta kär-\r\nna är, att ge goda möjligheter till de forskarstuderan-\r\nde att verkligen kunna disputera. Det ser vi också i\r\nutvecklingen i antalet doktorandtjänster som nu ökar\r\ninom det humanistiska området. Vi ser det i att antag-\r\nningen nu återigen ökar till det humanistiska och\r\nsamhällsvetenskapliga fältet efter den nedgång som\r\nskedde just det år som reformen genomfördes. Det\r\nvar en naturlig utveckling just då, eftersom man var\r\nosäker på hur den skulle implementeras. Men nu ökar\r\nden igen, och vi ser det på en fin trend också när det\r\ngäller examinationer inom humanistisk forskning.\r\nJag menar därför att Folkpartiet genom att välja\r\nett par sloganer försöker bygga en högskolepolitik.\r\nMen den är i grunden ogenomtänkt.\r\nJag kommer att återkomma till de andra områdena\r\ndär Ulf Nilsson inte har tänkt bakom parollerna. Jag\r\ndelar annars helt och fullt hans uppfattning om att\r\nhögskolan ska vara en institution som är fri att göra\r\nprioriteringar och fri att göra vetenskapliga vägval.\r\nOch en fri akademi är för hela landet oerhört grund-\r\nläggande och viktigt.</pre><pre>Anf.  16  ULF NILSSON (fp):\r\nFru talman! När det gäller doktorandutbildningen\r\nså har ju verkligheten blivit en helt annan än vad\r\ndoktorandreformen skulle gå ut på och en helt annan\r\nän vad utbildningsministern beskriver. Och det är\r\nsärskilt humaniora som har drabbats. Det är i dag t.ex.\r\nväldigt sällan möjligt i verkligheten att garantera en\r\ndoktorands finansiering från den första dagen. I stället\r\nhandlar det om att pussla ihop olika typer av finansie-\r\nring, ofta från månad till månad. Det här beskrivs på\r\nett väldigt tydligt sätt, bl.a. av Ulf Johansson på Fö-\r\nretagsekonomiska institutionen i Lund i en artikel i\r\nSydsvenska Dagbladet häromveckan. Han säger bl.a.\r\natt inte ens de statliga organen för att fördela anslag\r\när synkroniserade med systemet utan ger finansiering\r\nendast för ett år i taget. I många fall blir det en dokto-\r\nrand som kan finansiera sin utbildning själv som får\r\nen tjänst. En rik släkting eller en privatförmögenhet\r\nkan göra det möjligt att få en doktorandtjänst. Men\r\ndet var väl ändå inte meningen med socialdemokra-\r\nternas doktorandreform, att skapa en gräddfil för\r\nvissa forskare och sätta upp forskningsförbud för\r\nandra?\r\nDet som behövs, fru talman, när det gäller dokto-\r\nrandutbildningen i Sverige är dels en kraftig ökning\r\nav antalet doktorandtjänster, så att fler får möjlighet\r\natt på ett tryggt sätt bedriva doktorandutbildning, dels\r\nen ökad flexibilitet som gör det möjligt för människor\r\nsom är beredda att på deltid och på olika vägar forska\r\nsamtidigt som de arbetar eller försörjer sig med annat.</pre><pre>Anf.  17  Utbildningsminister THOMAS\r\nÖSTROS (s):\r\nFru talman! Det gamla systemet som ju omhuldas\r\nav Folkpartiet men som inte stöddes av Folkpartiets\r\nväl meriterade ledamot i utbildningsutskottet vid den\r\ntid då denna debatt fortgick i riksdagen gav följande\r\nresultat. En undersökning visar att det inom humanio-\r\nra och samhällsvetenskap var 5 % av de ofinansierade\r\ndoktoranderna som efter 20 år hade disputerat.\r\nFolkpartiet idylliserar en tillvaro för forskarut-\r\nbildningar där man t.o.m. går så långt i intervjuer som\r\nTobias Krantz har gjort genom att säga att man kan\r\nleva på vatten och bröd. Jag tror inte att det är ett\r\nmodernt sätt att se på forskarutbildning.\r\nVi behöver attrahera våra yppersta begåvningar\r\ntill forskarutbildning i framtiden. Forskarutbildning\r\ninom humaniora och samhällsvetenskap är avgörande\r\nför vårt lands utveckling och framtid. Då kan vi inte\r\nerbjuda så påvra villkor, utan det måste handla om att\r\nforskarutbildningen i sig också professionaliseras,\r\noch synen på den. Det är inte den ensamma vargen,\r\nsom huvuddelen av sin tid får söka försörjning på\r\nolika sätt och sedan på kvällstimmarna tänder lampan\r\nför att försöka sträva framåt med sin avhandling. Det\r\nska vara en forskarutbildning som ger både utbildning\r\noch färdigheter i att bli en god forskare, som inte är\r\nett livsverk utan starten på en forskarkarriär, som är\r\ninternationellt konkurrenskraftig när det gäller både\r\nmöjligheten att inom rimlig tid bli klar med avhand-\r\nlingen och kvaliteten på avhandlingen.\r\nHär har många delar av de humanistiska verksam-\r\nheterna kommit långt i reformeringen, och andra har\r\nen bit kvar att gå. Men det är ingen slump att dokto-\r\nrandernas egna organisationer och de akademiska\r\nfackliga organisationerna mycket starkt har stött den-\r\nna reform. Att leva på vatten och bröd är möjligen en\r\nliberal tanke i Ulf Nilssons föreställningsvärld, men\r\njag tror inte att det är en tanke som omhuldas av\r\ndoktoranderna.\r\nNär det gäller den andra frågan, om fördelning av\r\ngrundutbildningsresurser, menar jag att det finns två\r\nansvar att ta för en riksdag. Det ena ansvaret är na-\r\nturligtvis att se till att studenternas önskemål om\r\nutbildningsinriktning tillgodoses. Det andra ansvaret\r\när att försöka göra en samlad bedömning i grova drag\r\nav vilka prioriteringar som bör göras.\r\nDet som den här riksdagen har sagt är att vi behö-\r\nver en expansion på hela det utbildningspolitiska\r\nfältet, alltifrån teknik till vård och omsorg och huma-\r\nniora. Men man har faktiskt     1997 för första gång-\r\nen på 20 år sagt att vi också behöver en tydligare\r\nkoppling till att vi kan öka inom det naturvetenskap-\r\nliga och tekniska fältet. Det har gett mycket stora\r\nframgångar. Vi har fler studenter nu inom naturveten-\r\nskap och teknik än vad vi någonsin har haft. Sedan\r\nmitten av 90-talet har antalet studenter ökat med\r\n50 %. Det innebär att vi får väldigt välutbildade gene-\r\nrationer som kommer ut och som kan göra landet,\r\nnäringslivet och offentlig sektor en stor tjänst i detta\r\nvärv. Det är viktigt.\r\nDet har inte inneburit att vi inte har byggt ut på\r\nandra områden. Det som skiljer är att när den borger-\r\nliga regeringen hade ansvar för utbildningspolitiken\r\nbestämde man att expandera på humaniora utan att ge\r\nnågra pengar till detta. I stället fick vi vad vi brukar\r\nkalla överproduktionen inom högskolor och univer-\r\nsitet, dvs. väldigt många studenter som läste inom\r\nhumanistiska inriktningar och staten ställde inte upp\r\nmed resurserna.\r\nDetta har vi åtgärdat nu genom att expandera ock-\r\nså på det humanistiska området, där varje plats har\r\nvarit fullt finansierad, vilket har gjort att vi har kunnat\r\nfå en utveckling inom humaniora som lägger grunden\r\ntill någonting positivt. Nu lägger vi grunden till kva-\r\nlitetsförstärkningar genom att tillskjuta ytterligare\r\n200 miljoner kronor. Vi har också sedan förra året\r\ngett möjligheterna till universitet och högskolor att\r\nsjälva nu göra omprioriteringar i sina verksamheter.\r\nNär ungdomskullarna minskar, som sker nu, och\r\nintresseprofilen förändras bland ungdomar är det klart\r\natt högskolorna måste förändra sitt utbud av kurser.\r\nDå är min prognos att man kommer att öka inom\r\nsamhällsvetenskap och humaniora men ser svårighe-\r\nter att rekrytera inom naturvetenskap och teknik.\r\nSå ser det ut i hela västvärlden; de här variatio-\r\nnerna kommer över tiden. Det är en stor utmaning för\r\nvåra lärosäten att klara detta.\r\nMed Ulf Nilssons modell för resursfördelning\r\nskulle det ju vara bara sökandetrycket som avgjorde.\r\nAlla ambitioner att bygga upp starka högskolor över\r\nhela landet skulle få läggas åt sidan. Man får inte det\r\nautomatiska sökandetrycket förrän man har haft några\r\når på sig att skaffa sig gott renommé. Vi skulle se en\r\nvåldsam expansion av de gamla universiteten som de\r\nsjälva inte önskar. Lund vill inte fördubblas. Uppsala\r\nvill inte fördubblas. Göteborg vill inte fördubblas. De\r\nser att deras storlek nu är ungefär den som de kan\r\nhantera med god kvalitet.\r\nVi behöver en expansion också på andra områden.\r\nDet bortser Folkpartiet helt och hållet ifrån. Jag gissar\r\natt i en borgerlig regering skulle Folkpartiet ha myck-\r\net svårt att få gehör för dessa synpunkter, bland parti-\r\ner som Kristdemokraterna och Centerpartiet, som\r\ntycker att det är viktigt att också bygga upp starka\r\nhögskolor över hela landet.</pre><pre>Anf.  18  ULF NILSSON (fp):\r\nFru talman! När det gäller doktorandutbildningen\r\nhar varken jag eller någon annan folkpartist sagt att\r\ndet är lämpligt eller önskvärt att doktorander lever på\r\nvatten och bröd. Vi har tvärtom föreslagit riksdagen\r\natt öka antalet doktorandtjänster och öka pengarna till\r\nforskarutbildning, och dessutom att lämna öppet för\r\nstudenter och forskare som är beredda att forska på\r\nandra villkor när de kombinerar det med arbete. Det\r\nviktiga är att det är två vägar, och den viktigaste vä-\r\ngen är mer pengar till doktorandtjänster.\r\nNär det gäller studenternas val ser vi nu en allde-\r\nles för långsam men dock en anpassning till sökan-\r\ndetrycket. De senaste åren har det ju stått klart för oss\r\nsom har sett siffrorna att det har varit otroligt långa\r\nköer till vissa utbildningar. Den här processen för\r\nregeringen att anpassa sig till sökandebilden har varit\r\nalldeles för långsam. Det har varit plågsamt för hög-\r\nskolor och universitet att kämpa för att fylla platser\r\nsom står tomma, och det har varit inte minst negativt\r\nför studenter som inte kommit in på de utbildningar\r\nsom de efterfrågar.\r\nÄven om utbildningsministern inte accepterar\r\nFolkpartiets hela princip om studenternas val skulle\r\njag vara tacksam om han var beredd att diskutera en\r\nökad anpassning till studenternas val i framtiden,\r\njämfört med vad riksdag och regering har gjort de\r\nsenaste åren.\r\nAnnars är det väldigt svårt att i vårbudgeten utläsa\r\nvad regeringen egentligen satsar på. Det är besvärligt\r\natt genomskåda alla flyttningar och överföringar\r\nmellan konton. Men när bilden av  högskolebudgeten\r\nså småningom klarnar ser man att det inte är så\r\nmycket nytt. Det finns inte några riktiga nysatsningar\r\npå forskning och utbildning, och kvalitetstänkandet\r\nsaknas. Det är för lite pengar till forskarutbildningen,\r\noch det är för lite forskningsresurser som forskarvärl-\r\nden själv får bestämma över. Studentpengen skrivs\r\ninte upp tillräckligt, och det drabbar humaniora värst.\r\nSlutsatsen blir att äntligen får humaniora lite mera\r\npengar som följd av att så många platser står tomma,\r\nmen det är synd att det ska ta så lång tid för regering-\r\nen att anpassa sig efter verkligheten.</pre><pre>Anf.  19  Utbildningsminister THOMAS\r\nÖSTROS (s):\r\nFru talman! Det är tydligt att Folkpartiet har slä-\r\npats fram i högskolepolitiken under de senaste åren.\r\nIngen mandatperiod kan jämföras med denna när det\r\ngäller nya, friska resurser till högre utbildning och\r\nforskning. Folkpartiet har sakta men säkert följt efter\r\nmen har haft en i grunden ganska rörig högskolepoli-\r\ntik.\r\nLåt mig ge ytterligare ett exempel - Ulf Nilsson\r\nsnuddade själv vid detta. Det gäller synen på forsk-\r\nningsrådens verksamhet. Plötsligt har Folkpartiet fått\r\nför sig att forskningsråd, styrda av forskarna själva, är\r\nett slags politisk styrning, som ska avvecklas eller\r\nåtminstone minskas och pengarna föras över till hög-\r\nskolorna.\r\nForskningsråd har vi haft i årtionden i Sverige,\r\noch de möter stor respekt i forskarvärlden. Våra in-\r\nternationella konkurrenter använder sig också av dem\r\nför att driva kvalitetsutvecklingen i forskningen. Nu\r\nvill man ta pengar från Vetenskapsrådet och föra över\r\ntill högskolorna, för man har fått för sig att det är\r\nenda sättet att uttrycka akademisk frihet. Den stånd-\r\npunkten har inget som helst stöd i den akademiska\r\nvärlden, och den skulle ge en väldigt märklig konsek-\r\nvens när det gäller att driva kvalitetsutvecklingen på\r\nvåra högskolor.\r\nForskningsråd, där forskarna bedömer varandras\r\nansökningar, lägger kvalitetsribban och ser ut var\r\ninternationella kvalitetsgränser går, är ju väldigt vä-\r\nsentliga för den fria akademin. De ska naturligtvis\r\nstyras av forskarna själva, men de ska inte avlövas,\r\nsåsom Folkpartiet vill.\r\nPå ett antal punkter har Folkpartiet lyckats hitta\r\nnågra paroller, men bortom dem finns väldigt lite av\r\ngenomtänkt struktur inom högskolepolitiken. Det\r\ngäller även dagens debattämne, frågan om humanio-\r\nras ställning. Vi visar med konkreta satsningar på\r\nalltifrån forskarskolor för att hjälpa till med att bidra\r\ntill förnyelsen av forskarutbildningen till nya kvali-\r\ntetspengar i grundutbildningen och till större frihet\r\nför högskolorna att utöka sitt utbildningsutbud på det\r\nhumanistiska-samhällsvetenskapliga fältet, att vi\r\nprioriterar humaniora och samhällsvetenskap mycket\r\nhögt.</pre><pre>Överläggningen var härmed avslutad.</pre><pre>6 §  Svar på interpellation 2000/01:343 om vi-\r\ndareutbildning till lärare</pre><pre>Anf.  20  Utbildningsminister THOMAS\r\nÖSTROS (s):\r\nFru talman! Ulf Nilsson har frågat mig om jag av-\r\nser att vidta några åtgärder för att underlätta för per-\r\nsoner med akademisk examen att vidareutbilda sig till\r\nlärare.\r\nLåt mig inledningsvis konstatera att den bild av\r\nskolans lärarförsörjning som Ulf Nilsson tecknar med\r\nen stor andel icke behöriga lärare är otillfredsställan-\r\nde. Den kan dock inte enbart förklaras av hur många\r\nlärare vi utbildar eller av hur vi utbildar lärare. Erfa-\r\nrenhetsmässigt vet vi att ca 75 % av dem som utbildar\r\nsig till lärare börjar arbeta i skolan, vilket hänger\r\nsamman med att personer med en lärarexamen även\r\nhar en arbetsmarknad utanför skolan. Vilken sektor\r\nde examinerade lärarna väljer att arbeta inom beror på\r\nkonjunktur, geografi, lön och andra arbetsvillkor.\r\nRegering och riksdag satsar årligen avsevärda\r\nbelopp på utveckling av skolväsendet och barnom-\r\nsorgen. Såväl projektinsatser som generella insatser\r\ngenomförs i detta syfte. För utvecklingen av skolan\r\noch lärarnas allmänna villkor stärker regeringen det\r\nsamarbete med parterna - Lärarförbundet, Lärarnas\r\nRiksförbund, Skolledarna samt Svenska Kommun-\r\nförbundet - som kommer till uttryck i den s.k. av-\r\nsiktsförklaringen. Med vårt decentraliserade skolsys-\r\ntem betyder givetvis det lokala partnerskapet i kom-\r\nmun och skola mycket för hur kvalitet, arbetsmiljö\r\noch andra villkor utvecklas.\r\nUlf Nilsson har emellertid riktat sin interpellation\r\ntill mig mot bakgrund av hur han uppfattar riksdagens\r\nbeslut om den nya lärarutbildningen. Låt mig konsta-\r\ntera att Ulf Nilssons problembeskrivning vad gäller\r\nden nya lärarutbildningen inte stämmer. Inte heller\r\nstämmer påståendet att studievägen att komplettera en\r\nakademisk examen med det allmänna utbildningsom-\r\nrådet nödvändigtvis kräver ytterligare en termins\r\nstudier jämfört med nuvarande ordning att komplette-\r\nra sin examen med den praktisk-pedagogiska utbild-\r\nningen.\r\nMissuppfattningen uppstår när Ulf Nilsson rakt av\r\njämför den tidigare praktisk-pedagogiska utbildning-\r\nen med det allmänna utbildningsområdet i den nya\r\nlärarutbildningens struktur. Det är för att tala\r\nklarspråk som att jämföra äpplen och päron. Det\r\nallmänna utbildningsområdet ska enligt propositionen\r\nom en förnyad lärarutbildning innehålla en stor andel\r\ntvärvetenskapliga ämnesstudier, kunskaper om barns\r\noch elevers livssituation och uppväxtvillkor m.m. En\r\ndel av det allmänna utbildningsområdet ska dessutom\r\nvara verksamhetsförlagd.\r\nLåt mig konstatera att jag är helt överens med Ulf\r\nNilsson om den stora betydelsen av den väg in i lä-\r\nraryrket som vi nu diskuterar. Det är oerhört betydel-\r\nsefullt att den som har avlagt en grundläggande hög-\r\nskoleexamen och har djupa kunskaper i ämnen med\r\nrelevans för skolan ska kunna bli lärare.\r\nI ovannämnda proposition uttrycktes detta så att\r\ndet bör vara möjligt för studenter som har läst kurser\r\nsom motsvarar lärarutbildningens inriktningar och\r\nspecialiseringar att läsa det fristående allmänna ut-\r\nbildningsområdet som en fristående utbildning för att\r\nerhålla lärarexamen.\r\nÄven för den nuvarande studievägen via praktisk-\r\npedagogisk utbildning krävs att tidigare akademiska\r\nstudier följer en viss struktur. Vi är förmodligen\r\növerens om att också i den nya utbildningen ska lä-\r\nrarkandidatens ämnesstudier vara relevanta för sko-\r\nlans undervisning.\r\nFör den nya lärarutbildningen ankommer det på\r\ndet lärosäte som antar studenter till det allmänna\r\nutbildningsområdet att bedöma den sökandes tidigare\r\nstudier och erfarenheter för att därigenom avgöra hur\r\nmycket en student behöver komplettera för att erhålla\r\nlärarexamen. Det kan för vissa studenter innebära en\r\nförlängning jämfört med nu, men detta beror helt på\r\nden enskilda studentens tidigare studier och hur de\r\nansluter till målen för lärarexamen. Hur praxis kom-\r\nmer att utvecklas på detta område är högskolornas sak\r\natt avgöra. Jag är övertygad om att våra högskolor är\r\nväl skickade att, enligt målbeskrivningen för lärarex-\r\namen i högskoleförordningen, bedöma och tillgodo-\r\nräkna studenternas tidigare studier och erfarenheter\r\nockså för det allmänna utbildningsområdet.\r\nHögskoleverket ska inom ramen för sitt tillsyn-\r\nsuppdrag följa högskolornas genomförande av lärar-\r\nutbildningsreformen, och regeringen avser att genom-\r\nföra en total och omfattande utvärdering inom tre år. I\r\ndetta sammanhang kommer tillämpningen av möjlig-\r\nheten att skaffa sig en lärarexamen genom att komp-\r\nlettera en tidigare högskoleutbildning givetvis att\r\nuppmärksammas.</pre><pre>Anf.  21  ULF NILSSON (fp):\r\nFru talman! Jag tackar utbildningsministern så\r\nmycket för svaret. Även om jag tycker att det finns\r\nnågra obesvarade frågor konstaterar jag att utbild-\r\nningsministern anser att det är viktigt att människor\r\nmed akademisk ämnesutbildning får bra möjligheter\r\natt vidareutbilda sig till lärare.\r\nMen själva huvudfrågan - om de som har akade-\r\nmisk examen nu ska behöva komplettera med tre\r\nterminer i stället för två som hittills - tycker jag att\r\nutbildningsministern kringgår. Jag förstår inte heller\r\nriktigt vad han menar med att jag jämför äpplen och\r\npäron. Min fråga är mycket enkel. Kommer det att\r\nvara möjligt för en student med ämnesbehörighet från\r\nhögskolan att komplettera med två terminers lärarut-\r\nbildning, eller anser utbildningsministern att det nya\r\ns.k. allmänna utbildningsområdet på tre terminer i\r\nlärarutbildningen är så viktigt för kompetensen att\r\nalla måste läsa det komplett?\r\nSedan jag ställde min interpellation har ny statis-\r\ntik om lärarbristen kommit. Framför allt saknas det\r\nutbildade lärare. Skolverkets jämförelsetal visar en\r\nkraftig minskning av antalet utbildade lärare. Lärar-\r\nförbundet har nyligen analyserat siffrorna och kon-\r\nstaterar att det saknas utbildade lärare till 19 515\r\nheltidstjänster i landet när det gäller grund- och gym-\r\nnasieskolor. Jämfört med förra året har antalet obehö-\r\nriga lärare ökat med nära 5 300 heltidstjänster. I 90 %\r\nav landets kommuner har andelen lärare med riktig\r\nutbildning minskat, och det är eleverna som drabbas\r\nav bristen på lärare.\r\nDet är svårt att vara lärare. En lärare ska både\r\nkunna sitt ämne och kunna inspirera och vägleda\r\neleverna. Utan en kunnig och pedagogisk lärare blir\r\nskolan tråkig. Det är mycket som talar för att en av\r\nmånga andra orsaker till alla avhopp i gymnasiesko-\r\nlan är att det saknas utbildade lärare.\r\nDet finns naturligtvis mycket som skulle behöva\r\nförbättras om fler ska vilja bli lärare: lön, status och\r\nkarriärmöjligheter. Men i dag diskuterar vi den grupp\r\nstudenter som efter avslutad ämnesexamen väljer att\r\nfortbilda sig till lärare. Jag tycker att dessa studenter\r\när en tillgång, eftersom de är välutbildade i sina äm-\r\nnen och eftersom de är motiverade. Men enligt den\r\nnya lärarutbildningen måste dessa studenter ta en\r\ntermins studiemedel till för att bli lärare. Detta i kom-\r\nbination med att dispensmöjligheterna för förlängt\r\nstudiemedel blivit sämre kan vara det som avgör att\r\nen student väljer bort lärarutbildningen.\r\nFru talman! Utbildningsministern säger att den\r\nnya utbildningen för vissa studenter kan innebära en\r\nförlängning av utbildningen. Är det inte i verklighe-\r\nten samtliga studenter som avlagt en traditionell äm-\r\nnesexamen som får förlängd utbildning?\r\nUtbildningsministern säger också att lärarhög-\r\nskolorna själva ska få bestämma hur lång tid en aka-\r\ndemiker ska behöva komplettera. Jag förstår inte\r\nriktigt vad han menar. Det s.k. allmänna utbildnings-\r\nområdet i lärarutbildningen omfattar ju enligt riks-\r\ndagsbeslut 60 poäng - tre terminer. Om beslutet inte\r\nrivs upp måste alltid t.ex. en filosofie magister i\r\nsvenska och engelska läsa tre terminer för att bli\r\nlärare i motsats till två, som i dag.\r\nOm utbildningsministern verkligen menar att det\r\nska gå att komplettera på kortare tid skulle jag vilja\r\nveta hur det ska gå till. Kommer det någon ny förord-\r\nning om dispensmöjligheter från Utbildningsdepar-\r\ntementet?</pre><pre>Anf.  22  LARS HJERTÉN (m):\r\nFru talman! Vi är väl alla överens om att vi behö-\r\nver väldigt många nya välutbildade lärare framöver.\r\nNär man läser utbildningsministerns svar på Ulf Nils-\r\nsons interpellation framgår det inte riktigt tydligt att\r\ndet är ett jättestort behov av nya lärare. Vi har, som\r\nUlf Nilsson påpekade här, en lärarbrist i dag. Många\r\när obehöriga. Det finns alltså egentligen ingen ljus-\r\nning framöver ens om man fyller kvoterna under de\r\nkommande åren på lärarhögskolorna. Det gör man\r\ntyvärr inte.\r\nSå säger utbildningsministern att ungefär 75 % av\r\ndem som utbildar sig till lärare också blir lärare i\r\nskolan. 25 % ägnar sig åt någonting annat. Det gör att\r\ndet är viktigt att andra yrkeskategorier med en bra\r\nämnesutbildning också blir lärare. Det är vi också\r\növerens om. Det kan vara ingenjörer - civilingenjörer\r\neller högskoleingenjörer. Det kan vara officerare. Det\r\nfinns ett särskilt projekt för officerare som blivande\r\nlärare. Det kan vara naturvetare i stort, men också\r\nhumanister, samhällsvetare och språkpersoner som\r\nhar en bra utbildning i moderna språk, t.ex.\r\nDå måste jag upprepa Ulf Nilssons fråga. När jag\r\nlyssnade till utbildningsministerns svar tyckte jag inte\r\natt det framgick klart. Det är väl så att alla måste ha\r\ntre terminers praktisk pedagogisk utbildning för att\r\nbli behöriga lärare? Även den som har en mycket\r\nkvalificerad akademisk utbildning måste väl gå dessa\r\ntre terminer för att bli behörig lärare? Det blir en\r\ntermin extra jämfört med hur det har varit förut.\r\nJag funderar också på att det är många akademi-\r\nker som i sin utbildning redan har en ganska bra pe-\r\ndagogisk utbildning. I officersutbildningen ligger\r\nganska många månader av pedagogisk utbildning.\r\nDet finns en del civilingenjörsutbildningar som också\r\ninnehåller en hel del pedagogisk utbildning, och det\r\nfinns säkert en hel del andra också. I teologiutbild-\r\nningen - prästutbildningen - ingår t.ex. väldigt\r\nmycket pedagogik. Ska även de tvingas gå tre termi-\r\nner?\r\nJag tror att det blir väldigt många som säger att\r\ndet blir för mycket. Vi orkar inte med, och vi har inte\r\nråd med ytterligare tre terminers utbildning för att bli\r\nlärare. De kan ha prövat på läraryrket och visat sig\r\nvara mycket framgångsrika lärare, och de tycker om\r\natt jobba som lärare.\r\nDå är min fråga: Är det verkligen så, generellt, att\r\nalla, oavsett vilken akademisk utbildning de har, om\r\nden inte omfattar tre års praktisk pedagogisk utbild-\r\nning, måste gå de här tre terminerna?</pre><pre>Anf.  23  Utbildningsminister THOMAS\r\nÖSTROS (s):\r\nFru talman! Låt mig börja med att instämma i\r\nLars Hjerténs påpekande om att vi har ett jättebehov\r\nav lärare i framtiden. Det är också en europeisk dis-\r\nkussion som växer i omfattning. Hur möter vi den\r\njättestora efterfrågan, som vi kommer att ha på män-\r\nniskor som vill välja läraryrket? Vi har en åldrande\r\nlärarkår i Sverige, liksom i övriga Europa, och det är\r\nen jätteutmaning att attrahera och rekrytera fler till\r\nläraryrket. Därför är det ju en bra och positiv grund-\r\nläggande utgångspunkt att intresset för att bli lärare är\r\nmycket stort. Det är en utbildning som har många fler\r\nsökande än vad den har platser.\r\nDet stora dilemmat handlar ju här, liksom på and-\r\nra områden, om intresset för naturvetenskap och tek-\r\nnik, och om att ha den inriktningen som lärare. Låt\r\nmig som en parentes uttrycka att man med Ulf Nils-\r\nsons sätt att se på högskolan inte heller där ska an-\r\nstränga sig för att attrahera människor till naturveten-\r\nskap och teknik, utan vi ska låta det enskilda valet\r\nvara den enda faktorn bakom utbyggnaden av hög-\r\nskolan. Det är ett praktiskt exempel på hur viktigt det\r\när att också kunna kraftsamla kring områden där det\r\nfinns ett samhälleligt behov.\r\nDet finns ett stort behov av lärare och ett stort in-\r\ntresse för att bli lärare. Därför har vi också nu refor-\r\nmerat lärarutbildningen till hösten. Det är en lärarut-\r\nbildning som ju får en mycket starkare vetenskaplig\r\ngrund och mycket större forskningsresurser kopplade\r\ntill sig. Det är en lärarutbildning som för första gång-\r\nen faktiskt blir en fullvärdig högskoleutbildning.\r\nEfter en genomgången lärarutbildning har man rätt\r\noch möjlighet att gå vidare till forskarutbildning,\r\nvilket gör att vi också kommer att få en möjlighet att\r\nfå fler disputerade ute i våra skolor. Det kan gärna\r\nvara lärare som kan kombinera en lärartjänst i en\r\nkommunal skola med att forska på deltid. Det skulle\r\nvara ett fint inslag när det gäller att utveckla våra\r\nskolor.\r\nDet är en mycket stark reform också när det gäller\r\natt ge alla lärare en möjlighet att få insikter i barns\r\noch ungdomars utveckling och i pedagogik och spe-\r\ncialpedagogik. Där finns det nya landvinningar som\r\ndet är viktigt att alla våra lärare känner till. Det är en\r\nlärarutbildning som faktiskt tar hänsyn till att skolan\r\nser annorlunda ut i dag än vad den gjorde för några\r\ndecennier sedan. Gymnasieskolan tar i dag emot alla\r\nvåra ungdomar, och alla våra lärare i gymnasieskolan\r\nmåste vara bättre förberedda på den typ av skola som\r\nnu växer fram i Sverige och i hela Europa. Gymna-\r\nsieutbildningen är en normal utbildningsform för alla\r\nvåra ungdomar.\r\nNär det gäller det allmänna utbildningsområdet är\r\ndet en del i en kärna i den nya lärarutbildningen som\r\nalla framtida lärare bör ha. Det handlar just om dessa\r\ninsikter om pedagogik och specialpedagogik, om\r\nbarns och ungdomars utveckling och om andra väl-\r\ndigt väsentliga områden men också om tvärveten-\r\nskapliga ämnesstudier. Det allmänna utbildningsom-\r\nrådet är tre terminer.\r\nMen Ulf Nilsson och Lars Hjertén vet ju att det i\r\nhögskolan också finns en möjlighet till tillgodoräk-\r\nnande. Det gäller på alla våra högskoleutbildningar.\r\nHögskolan har själv möjligheten att göra en bedöm-\r\nning av om någon har fått den här kunskapen via\r\nandra kurser eller via andra erfarenheter. Det är där-\r\nför som jag i mitt svar pekar på att det naturligtvis\r\nkommer att finnas studenter som har tagit sig en aka-\r\ndemisk grundexamen genom att gå någon annan väg.\r\nDe kommer till lärarutbildningen, och man kan göra\r\nbedömningen att han eller hon har skaffat sig kunska-\r\nper i delar av det allmänna utbildningsområdet. Det\r\nkommer att finnas sådana exempel; det är jag överty-\r\ngad om.\r\nMen det som andas bakom er diskussion kring lä-\r\nrarutbildningen är att det är så förfärligt enkelt att\r\nvara lärare i dag att det räcker med att man har tagit\r\nen akademisk grundexamen med någon speciell in-\r\nriktning. Man behöver inte så mycket annan kunskap\r\noch så mycket annan duvning för att bli en god lärare.\r\nDet återkommer jag till i min nästa replik för det är\r\nett sätt att se på lärarrollen som finns i högskolan men\r\nsom inte bör finnas, tycker jag, i grund- och gymna-\r\nsieskolan.</pre><pre>Anf.  24  ULF NILSSON (fp):\r\nFru talman! Utbildningsministern säger att det är\r\nviktigt att rekrytera många nya studenter till lärarut-\r\nbildningarna. Det kan man ju, inte minst med anled-\r\nning av de siffror som jag nämnde i det förra anfö-\r\nrandet, verkligen hålla med om.\r\nHur attraherar man då människor att välja vissa\r\nstudieinriktningar samtidigt som man låter studenter-\r\nna välja fritt? Jo, man kan få elever intresserade av\r\nnaturvetenskap och teknik genom att satsa på roligare\r\noch bättre undervisning i grundskolan. Lönerna är\r\nviktiga. Karriärvägarna är viktiga. Men fortfarande\r\nkvarstår det faktum att omotiverade studenter som\r\nmåste läsa på sitt andrahands- eller tredjehandsval\r\nlyckas sämre och hoppar ofta av. Därför måste ändå\r\nhuvudmålet för oss vara att få människor att frivilligt\r\nvälja utbildningen och att stimulera dem att göra det.\r\nVid den förra lärarutbildningsreformen för åtta,\r\ntio år sedan - jag minns inte riktigt - var ju tanken att\r\nen student måste bestämma sig för lärarutbildningen\r\nfrån början och att det inte skulle finnas någon anpas-\r\nsad utbildning för människor med ämnesexamen från\r\nhögskolan. Folkpartiet var emot den utbildningen,\r\noch den borgerliga regeringen genomförde sedan en\r\nalternativ lärarutbildning som har gällt fram till i dag.\r\nDet blev möjligt att komplettera på två terminer efter\r\navslutad högskoleexamen.\r\nDet visade sig snart att alltfler studerande valde\r\njust denna utbildning. På de flesta lärarhögskolorna\r\nhar över hälften av de blivande gymnasielärarna gått\r\njust denna utbildning efter att först ha läst sin äm-\r\nnesexamen på högskolan.\r\nJag tror att man ska vara mycket försiktig med att\r\nvärdera ned de ämneskunskaper som är en förutsätt-\r\nning för en bra lärare. Jag tror också att man ska vara\r\nmycket försiktig med att avskilja traditionell akade-\r\nmisk utbildning från lärarutbildning. Jag tror tvärtom\r\natt det ligger ett stort värde i att en människa som\r\nfångats av ett ämne upptäcker att det kan vara roligt\r\natt undervisa i det.\r\nNär utbildningsministern säger att högskolorna\r\nska bedöma om dessa kunskaper som motsvarar de\r\ntre terminerna är inhämtade på annat sätt kan jag inte\r\ntolka det på annat sätt än att för just de människor\r\nsom jag frågar om, nämligen de som har en ämnesex-\r\namen i t.ex. engelska, svenska, matematik eller fysik,\r\nåterstår ingen annan möjlighet än att läsa tre terminer\r\npå lärarutbildningen för att de ska kunna bli fullvär-\r\ndiga lärare. Det finns ingen möjlighet till komprime-\r\nring för de har ju inte läst det som ingår i det allmän-\r\nna utbildningsblocket.\r\nBara för klarhetens skull undrar jag: Är det rätt\r\ntolkat av mig, utbildningsministern, att en som har en\r\nfil. mag. i engelska och svenska och som inte har läst\r\npedagogik på högskolan i fortsättningen kommer att\r\nfå läsa 60 poäng, det allmänna utbildningsblocket?\r\nDet finns alltså ingen form av komprimering eller\r\nmöjlighet att göra det här snabbare.</pre><pre>Anf.  25  LARS HJERTÉN (m):\r\nFru talman! Att det skulle vara förfärligt enkelt att\r\nvara lärare kan jag inte hålla med om. Jag har ganska\r\nlång erfarenhet av att vara lärare. Ofta är det mycket\r\nsvårt att vara lärare, och jag tror att utbildningsmi-\r\nnistern, jag och Ulf Nilsson är överens om det. Därför\r\nbehövs det en mycket bra utbildning för en lärare. Det\r\när inte säkert att den här nya utbildningen, som sjö-\r\nsätts den 1 juli, motsvarar de krav som samhället,\r\nallmänheten och eleverna ställer på en bra lärare. Vi\r\nfår se om några år hur det här tar sig ut.\r\nJag tycker också att den lilla öppning som utbild-\r\nningsministern ändå gav är viktig, att högskolorna\r\nkan bedöma den utbildning och den praktik som en\r\nlärarkandidat har och att man eventuellt inte behöver\r\ngå de här tre terminerna. Det kan, som sagt, ligga i\r\nutbildningen. Det kan ligga i praktiken också, gissar\r\njag. Man har kanske tjänstgjort som lärare i fem, tio\r\når och har en väldigt god pedagogisk erfarenhet.\r\nDäremot tror jag att det är mycket viktigt för alla\r\nlärare att de får en bra fortbildning, därför att det\r\nhänder mycket inom skolans värld. Det händer myck-\r\net inom samhället. Den lärarutbildning som man fick\r\nför 20 år sedan kanske inte alls motsvarar de krav\r\nsom ställs på en lärare i dag. Där har kommunerna\r\nmissat väldigt mycket. Den fortbildning som de har\r\ngett har varit undermålig, måste jag tyvärr säga, på\r\nmånga håll. Jag tror att man ska kräva en fortbildning\r\nvart femte år eller något sådant för tjänstgörande\r\nlärare.\r\nJag ska bara avsluta med att säga att vi inom folk-\r\nhögskolan har prövat distansutbildning av lärare. Det\r\när inte alls dumt. Lärare som tjänstgör och som kan-\r\nske har arbetat i fem, tio år kan då studera delvis i\r\nLinköping, där lärarutbildningen ligger för folkhög-\r\nskolelärare, och delvis på den skola där de tjänstgör.\r\nDet är mycket lättare för en familjeförsörjare, t.ex.,\r\natt gå en sådan utbildning. Den är inte på något sätt\r\nmindre omfattande när det gäller poäng eller något\r\nsådant. Den tar i stället lite längre tid.</pre><pre>Anf.  26  Utbildningsminister THOMAS\r\nÖSTROS (s):\r\nFru talman! Jag håller med om det mesta som\r\nLars Hjertén säger i sitt inlägg, som tyder på insikt\r\nom både lärarutbildningen och lärarens vardag. Det är\r\nett avancerat jobb med mycket stora krav från elever\r\noch från omvärld. Det är också ett jobb med behov av\r\nfördjupning av kunskaper - naturligtvis i ämnen av\r\ntraditionell art, men också i insikter om pedagogik,\r\nspecialpedagogik och barns och ungdomars uppväxt-\r\nvillkor. Det tror jag är väldigt väsentligt.\r\nLars Hjertén har också förstått hur systemet fun-\r\ngerar i högskolan när det gäller tillgodoräknande. Jag\r\nräknar med, precis som Lars Hjertén säger, att lärar-\r\nstudenter som ansöker om den komplettering som\r\nbehövs för att bli fullvärdig lärare kommer att kunna\r\nåberopa tidigare erfarenheter. Jag hoppas också att\r\nhögskolorna verkligen tar väl vara på sådana erfaren-\r\nheter, t.ex. att man tidigare har varit ute och arbetat i\r\nskolorna och har god pedagogisk erfarenhet. Vi vet\r\nockså att högskolorna själva hanterar detta. Jag menar\r\natt de bör bli generösare i den bedömningen, men det\r\när upp till deras professionella bedömning.\r\nVi har haft en väldigt bred enighet om reforme-\r\nringen av lärarutbildningen. Det var en enig utredning\r\nsom lade fram en beskrivning av en ny lärarutbild-\r\nning. Folkpartiet ställde upp på den till fullo. Sedan\r\nfaxade Björklund i Stadshuset till Nilsson i riksdagen\r\noch talade om var skåpet skulle stå, och plötsligt var\r\nFolkpartiet inte längre med. Det liknar den historia vi\r\nvar med om när det gällde forskarutbildningsrefor-\r\nmen, som vi nyss diskuterade. Även där var Folkpar-\r\ntiet med men ändrade sedan uppfattning.\r\nDenna vinglighet i utbildningspolitiken beror på\r\nett desperat sökande efter profilfrågor, och det förstår\r\njag att man ägnar sig åt. Det är politikens villkor när\r\nman balanserar på 4-procentsspärren. Men det är inte\r\nbra för den utbildningspolitiska diskussionen. Vi ska\r\nnu sjösätta en lärarutbildningsreform. Den ska utvär-\r\nderas om ett antal år. Låt oss ta vara på de erfarenhe-\r\nter vi får av den reformen.\r\nSjälvklart, Ulf Nilsson, ska det vara en frivillig\r\nverksamhet att välja utbildning. Jag tror inte att det\r\nfinns någon i denna kammare som vill tvinga på vare\r\nsig unga eller gamla någon utbildning. Men riksdagen\r\nmåste också kunna visa sina intentioner. Om man ser\r\natt det finns brister inom vissa områden måste man\r\nkunna ge impulser till utbyggnad inom sådana områ-\r\nden. Då har vi att väga studenternas val, som i grun-\r\nden är mycket viktigt, mot samhällets krav och sam-\r\nhällets behov. Det gäller att hitta en rimlig avvägning\r\nhär - inte tro att de enklaste ideologiska formlerna\r\nfungerar i utbildningspolitiken.\r\nJag tror t.ex. att förskolan kan göra mycket för att\r\nstimulera våra barn till intresse för naturvetenskap\r\noch teknik. Jag hoppas att den förlängning som nu\r\nsker av förskollärarutbildningen innebär att fler bli-\r\nvande förskollärare också skaffar sig de grundläggan-\r\nde kunskaper som krävs för att kunna stimulera det\r\nnaturliga intresse som finns hos de små barnen.\r\nJag tror vidare att den valfrihet som finns inbyggd\r\ni den nya lärarutbildningen kommer att göra det möj-\r\nligt att finna nya ämneskombinationer som kan locka\r\nmånga av dem som nu vill bli lärare att också skaffa\r\nsig kunskaper på områden där de först inte tänkt att\r\nde skulle specialisera sig.\r\nJag ser det som väldigt viktigt att skolan får lärare\r\nfrån många olika bakgrunder - naturligtvis de som\r\nhar gått igenom en lärarutbildning från början till slut,\r\nmen också lärare som först har skaffat sig en akade-\r\nmisk grundexamen och sedan kompletterat med de\r\ngrundläggande kunskaper man bör ha för att vara en\r\ngod lärare. Naturligtvis måste man i lärarlaget också\r\nkunna ha lärare som inte har den formella behörighe-\r\nten men som i ett lärarlag, tillsammans med formellt\r\nbehöriga lärare, kan göra en alldeles storartad lärarin-\r\nsats där man tillsammans ser till att stötta varandra.</pre><pre>Anf.  27  ULF NILSSON (fp):\r\nFru talman! Utbildningsministerns beskrivning av\r\nbeslutsprocessen i Folkpartiet stämmer inte med\r\nverkligheten. Tvärtom har Folkpartiet varit konsek-\r\nvent under hela 90-talet med att betona ämneskun-\r\nskaper i lärarutbildningen, liksom akademisk anknyt-\r\nning och högskoleanknytning.\r\nSedan är det smickrande att utbildningsministern\r\nframställer Folkpartiet som den enda motståndaren\r\ntill lärarutbildningen. I ärlighetens namn var det fak-\r\ntiskt ett parti till, nämligen Moderaterna, plus några\r\növriga enskilda riksdagsledamöter, som också sade\r\nnej till lärarutbildningen, eller i alla fall avstod från\r\natt rösta. Men det är smickrande att utbildningsmi-\r\nnistern har uppfattat vår kritik så hårt att han glöm-\r\nmer att det också fanns andra kritiker.\r\nNär det gäller ämneskunskaperna varnade ju vi för\r\natt de skulle minska i den nya lärarutbildningen. Om\r\ndet i dag behövs en termin till för att komplettera en\r\ntraditionell ämnesexamen där det tidigare räckte med\r\ntvå terminer är ju detta faktiskt rent matematiskt ett\r\nbevis för att det i den nya lärarutbildningen åtminsto-\r\nne blir en termin mindre med traditionella ämnesstu-\r\ndier. Jag välkomnar alla dispensvägar och möjligheter\r\natt underlätta för välutbildade akademiker att bli\r\nlärare som Thomas Östros nämner här. Jag tycker\r\ndock att det allra bästa hade varit om vi hade fått en\r\nanpassad utbildning för framför allt ämneslärare, en\r\nliknande utbildning som vi har i dag och som - jag\r\nupprepar det, fru talman - de allra flesta lärarstuden-\r\nterna väljer. Vi får inte glömma det. De flesta lärar-\r\nstudenterna i dag läser först in en examen på hög-\r\nskolan och väljer sedan att vidareutbilda sig till lära-\r\nre. Jag tycker att de ska få fortsätta att läsa på det\r\nsättet.</pre><pre>Anf.  28  Utbildningsminister THOMAS\r\nÖSTROS (s):\r\nFru talman! Vi har alla tre debattörer här en bak-\r\ngrund i akademin. Det finns i akademin ett synsätt på\r\nläraren som jag inte alls tycker är anpassat till de krav\r\nsom finns på lärare i förskola, grundskola och gym-\r\nnasieskola. Det synsättet säger - och det gäller i allra\r\nhögsta grad i vår högskola - att man automatiskt är en\r\ngod lärare om man är en god forskare och har en god\r\nkunskap om sitt ämne. Det är en förutsättning att ha\r\nen god kunskap om sitt ämne, men det är inte ett\r\ntillräckligt villkor för att vara en god lärare. Man\r\nbehöver också grundläggande kunskaper i hur man\r\nska förmedla denna kunskap, hur man ska stimulera\r\nelevers lärande och hur man ska förbereda dem på ett\r\nlivslångt lärande.\r\nDet är denna syn som jag tror spökar hos Ulf\r\nNilsson när han vill nedvärdera yrkeskunskaperna hos\r\nen lärare i dag. Det skulle inte behövas så mycket,\r\nutan man andas att redan de här två terminerna verkar\r\nvara fullt tillräckligt. Men i praktiken har ju den i dag\r\ngällande tvåterminers praktisk-pedagogiska utbild-\r\nningen t.ex. i Uppsala förlängts till tre terminer. Man\r\ngör nämligen den bedömningen att det behövs för att\r\nlärarstudenterna ska kunna bli goda lärare. Den be-\r\ndömningen har professionen, akademin, gjort. Där-\r\nmed blir Ulf Nilssons argumentation väldigt underlig.\r\nJag ser också att det finns väldigt intressanta möj-\r\nligheter att stimulera de lärare som i dag är obehöriga,\r\nsom jobbar och gör ett bra arbete ute på våra skolor,\r\natt på deltid - kanske på distans, som Lars Hjertén\r\nnämner - fortsätta sin utbildning för att skaffa sig\r\nbehörighet. Det arbetet har vi påbörjat genom SÄL-\r\nprojektet och genom att Skolverket nu också får en\r\ntydligare roll med resurser till att stimulera den typen\r\nav vidareutbildning.\r\nJag tror dessutom att den nya lärarutbildningen\r\nkan hjälpa även lärare som har full behörighet till det\r\nsom Lars Hjertén pekar på vikten av, nämligen fort-\r\noch vidareutbildning under hela sitt yrkesliv.</pre><pre>Överläggningen var härmed avslutad.</pre><pre>7 §  Svar på interpellation 2000/01:335 om stöd\r\ntill högskolor</pre><pre>Anf.  29  Utbildningsminister THOMAS\r\nÖSTROS (s):\r\nFru talman! Elver Jonsson har frågat om jag är be-\r\nredd att föreslå förändringar som innebär att de teolo-\r\ngiska högskolorna i Stockholm, Uppsala och Örebro\r\nfår de allmänna ekonomiska villkor som gäller för\r\nhögskoleutbildning i allmänhet. Han har vidare frågat\r\nmig om jag är beredd att tillförsäkra rättvisa och\r\nliknande statsbidrag även för de frikyrkliga teologiska\r\nhögskolorna i Sverige och ge ett tillräckligt utrymme\r\nför antalet årsstudieplatser för att rimlig tillväxt kan\r\nske vid dessa högskolor.\r\nÅr 1993 godkände regeringen avtal mellan staten\r\noch huvudmännen för Teologiska Högskolan, Stock-\r\nholm, Örebro Missionsskola respektive Johannelunds\r\nteologiska högskola. Samtidigt fick dessa tre s.k.\r\nenskilda utbildningsanordnare tillstånd att utfärda\r\nhögskoleexamen i teologi. Teologiska Högskolan,\r\nStockholm, har senare fått tillstånd att utfärda kandi-\r\ndatexamen i teologi. När en enskild utbildningsan-\r\nordnare får tillstånd att utfärda en examen innebär\r\ndetta inte att det automatiskt ger rätt till statsbidrag.\r\nDe medel som fördelas till enskilda utbildningsan-\r\nordnare är att betrakta som bidrag till de utbildningar\r\nsom anges i regleringsbrevet.\r\nFr.o.m. hösten 2000 har dessa utbildningsanord-\r\nnare tillförts ytterligare resurser, sammantaget mot-\r\nsvarande 25 utbildningsplatser inom det teologiska\r\nområdet och därutöver motsvarande 50 utbildnings-\r\nplatser med inriktning mot mänskliga rättigheter och\r\ndemokratifrågor till Teologiska Högskolan, Stock-\r\nholm.\r\nVid flera tillfällen har de tre utbildningsanordnar-\r\nna ansökt om utökade resurser och omförhandling av\r\navtalen från 1993. I maj 2000 fattade regeringen\r\nbeslut om avslag på begäran om omförhandling av\r\navtalen för samtliga tre. I avtalen anges att om avtalet\r\ninte sägs upp av någon part minst två år före avtalsti-\r\ndens utgång förlängs avtalet för varje gång med fem\r\når. Avtalen förlängdes alltså 1998 och gäller nu t.o.m.\r\nden 30 juni 2003.\r\nJag har tidigare i svaret på en riksdagsfråga med\r\nliknande innehåll sagt att regeringen inför budgetpro-\r\npositionen för 2000 vägde dessa önskemål om ytterli-\r\ngare resurser till de tre aktuella utbildningsanordnarna\r\nmot att den statliga högskolan är statens primära\r\nansvar, men också mot ansökningar från andra en-\r\nskilda utbildningsanordnare inom ett antal olika om-\r\nråden.\r\nInför arbetet med budgetpropositionen 2002 är lä-\r\nget detsamma.\r\nFördelningen av nya resurser har inte som primärt\r\nsyfte att ge enskilda utbildningsanordnare samma\r\nvillkor som gäller för den statliga högskolan. Jag har\r\ntidigare sagt att de bedömningar som ligger bakom\r\nfördelningen av nya resurser till högskolan görs uti-\r\nfrån utbildningsbehoven i samhället som helhet. Detta\r\när en viktig princip som jag vidhåller inför komman-\r\nde budgetarbete.\r\nJag håller givetvis med om att satsningen på hu-\r\nmaniora, samhällsvetenskap, juridik och teologi är\r\nhelt nödvändig. Däremot är det inte möjligt att redan\r\nnu föregripa regeringens förslag till närmare fördel-\r\nning av kommande tillskott av resurser för högskole-\r\nutbildning.</pre><pre>Anf.  30  ELVER JONSSON (fp):\r\nFru talman! När jag nu tackar statsrådet för svaret\r\när det i formell mening och enligt den etikett som\r\nriksdagsarbetet bjuder. På mina frågor om regeringen\r\när beredd att till de teologiska utbildningarna på våra\r\nnyaste högskolor ge rättvisa statsbidrag och se till att\r\nde också har utrymme för en rimlig tillväxt blir det\r\nhårda svaret nej.\r\nJag är besviken därför att dessa tre unga högsko-\r\nlor, med knappt tio år på nacken och med förhållan-\r\ndevis \"fattiga\" huvudmän, men med en hög ambition\r\natt höja kvaliteten och att tillförsäkra god kunskap,\r\nhålls mycket kort och kyligt av statsmakten. Det är en\r\navslöjande hållning som jag inte tycker är värdig en\r\nregering som säger sig vara både reforminriktad och\r\nha ambitionen att satsa på \"humaniora, samhällsve-\r\ntenskap, juridik och teologi\". Men efter denna dekla-\r\nration kryper statsrådet bakom den slitna formule-\r\nringen att \"det inte är möjligt att redan nu föregripa\r\nregeringens förslag\". Jag tycker att det ekar bedövan-\r\nde tomt.\r\nJag hoppas att utbildningsministern ändå kan ge\r\nnågra principiella synpunkter på sin avsikt att hantera\r\nfristående högskolors legitima behov av statsmedel,\r\nmedel som i andra sammanhang, med andra utbild-\r\nningsanordnare inte ifrågasätts. Att nu huka bakom\r\nden skyddsmur som är uppbyggd av formella hinder\r\ngenom att \"inte nu föregripa\" inger knappast respekt.\r\nRegeringen och framför allt utbildningsministern\r\nhar varit både tydlig och ivrig när det gällt att tala om\r\nde stora resurser som ska tillföras inom humaniora\r\noch samhällsvetenskap. Visserligen har den anslags-\r\nposten naggats rejält då det gällt att kompensera tidi-\r\ngare indragningar. Vad vi här talar om är ju inte\r\nhundratals miljoner utan möjligen en handfull miljo-\r\nner kronor för tre nya men ambitiösa högskolor som\r\nhar fått vetenskaplig respekt och dessutom tett sig\r\nintressanta för många studenter från skilda miljöer\r\noch trosriktningar.\r\nUtbildningsministern säger i svaret att dåvarande\r\nregering 1993 godkände de avtal som nu gäller mel-\r\nlan staten och huvudmannaföreträdarna på de tre\r\nteologiska högskolor som vi nu talar om. Svaret re-\r\ndogör också för att de har fått tillstånd att utfärda\r\nhögskoleexamen i teologi och att en av dem, THS i\r\nStockholm, har fått tillstånd att utfärda kandidatexa-\r\nmen i teologi.\r\nJag har alltså i min interpellation pekat på att det\r\när en mycket kvalificerad utbildning som bjuds och\r\nsom jag sade ett spännande utbud såväl vetenskapligt\r\nsom pedagogiskt. Man har också haft en hög lärartät-\r\nhet, något som andra högskolor och universitet nu\r\nbittert klagar över att deras statsbidrag inte räcker till,\r\ndå man fått glesa ut de undervisande befattningarna\r\npå grund av medelsbrist.\r\nDet man skulle behöva här är egentligen några\r\nmycket elementära saker, föga kostsamma, t.ex. fullt\r\nlokalstöd för eftersläpande platser. Det rör sig kanske\r\nom ett par tre hundra. Att man fick täckning för nya\r\nplatser till ungefär det man presterar realt. Det kanske\r\nockså är ett par hundra platser. Och att man får sam-\r\nma uppräkning som ställs i utsikt för övriga teologis-\r\nka, humanistiska, samhällsvetenskapliga och juridiska\r\nutbildningar, 6-8 % eller vad det kan vara. Det vore\r\nrimligt att sådana önskemål kunde tillgodoses.\r\nÄven om vi, fru talman, inte ska kräva någon för-\r\nhandlingsposition här i kammaren, skulle det vara\r\nganska intressant om utbildningsministern kunde lätta\r\nlite på de funderingar som jag tror att han rimligtvis\r\nefter flera års debatt har i den här frågan.</pre><pre>Anf.  31  LARS HJERTÉN (m):\r\nFru talman! Den här frågan har vi haft uppe i ut-\r\nbildningsutskottet, och vi har en gemensam reserva-\r\ntion från de borgerliga partierna till förmån för bl.a.\r\nde här högskolorna. Där är Moderaterna och Folkpar-\r\ntiet överens, precis som i den förra frågan, får jag väl\r\ntillägga för säkerhets skull.\r\nDet var 1993 som den borgerliga regeringen god-\r\nkände ett avtal mellan de här tre högskolorna och\r\nstaten. Det var samtidigt som vi fick två fristående\r\nstiftelsehögskolor, Chalmers och Jönköpings hög-\r\nskolor. Jag har i en tidigare debatt med utbildnings-\r\nministern fått löftet att regeringen inte har några som\r\nhelst planer på att ändra på det förhållandet. Det tyck-\r\ner jag är bra.\r\nJag bor mycket nära Jönköpings högskola och\r\nkänner såväl lärare som forskare - många är både\r\nlärare och forskare - och elever liksom även männi-\r\nskor ur högskolans styrelse som är mycket nöjda, inte\r\nminst med stiftelseformen. Man tycker att man har en\r\nstörre frihet att bedriva sin verksamhet.\r\nSedan säger utbildningsministern att det är utbild-\r\nningsbehoven i samhället som ska styra fördelningen\r\nav nya resurser. Det håller jag med om. Om det är så\r\natt utbildningsbehoven bäst tillgodoses av en hög-\r\nskola som inte är statlig är det väl rimligt att man ger\r\nden högskolan ungefär samma villkor som en statlig\r\nhögskola; om det är som utbildningsministern säger\r\natt det är utbildningsbehoven som ska styra.\r\nJag har tittat närmare på en annan högskola, som\r\ninte nämns här, nämligen Ersta Sköndal, som jag har\r\nmycket stor respekt för. Man har fått möjlighet att\r\nutfärda magisterexamen i socialt arbete och även i\r\nomvårdnad. Man finns med i värdegrundsprojektet,\r\nsom man bedriver tillsammans med en statlig hög-\r\nskola under tre år. Man har när det gäller socionom-\r\nutbildningen fått bra betyg i jämförelsen mellan olika\r\nsocionomutbildningar i Sverige, som generellt sett\r\nfått ganska mycket kritik. Men Ersta Sköndals socio-\r\nnomutbildning klarade sig bra i den utvärderingen.\r\nI höstas startade man en speciell samordnad sjuk-\r\nsköterske- och socionomutbildning som är unik i\r\nlandet. Med hänsyn till det behov som finns av välut-\r\nbildad personal i äldreomsorgen framöver är det ny-\r\ntänkandet alldeles utmärkt. Det höjer också yrkets\r\nstatus. Det ger en bred kunskap, och man kan också\r\ngå vidare inom forskningen med den grundutbild-\r\nningen. Vi vet ju att det behövs väldigt mycket kvali-\r\nficerad personal inom äldreomsorgen framöver. Det\r\när bara att titta på den demografiska situationen i\r\nSverige nu och 10-20 år framåt i tiden.\r\nJag vill nog påstå att en sådan här fri högskola på\r\nnågot vis har lite lättare att tänka i nya banor. Det var\r\ndär man startade den samordnade sjuksköterske- och\r\nsocionomutbildningen som alltså är mycket populär\r\noch som redan har rönt stor uppmärksamhet, både i\r\nSverige och i andra länder. Därför skulle jag vilja\r\nefterfråga lite mer generositet från utbildningsminis-\r\nterns sida mot högskolor som inte nödvändigtvis\r\ndrivs av staten.</pre><pre>Anf.  32  Utbildningsminister THOMAS\r\nÖSTROS (s):\r\nFru talman! Elver Jonsson tar upp en fråga som vi\r\nhar diskuterat tidigare. Det är klart att det inte är\r\nriktigt mitt privilegium att innan budgetarbetet är\r\nklart kunna säga att så här kommer det att bli eller så\r\nhär kommer det inte att bli på enskilda områden.\r\nBudgetarbetet är ett ganska strävsamt arbete, där vi\r\ntill syvende och sist blir tvungna att försöka väga\r\nolika önskemål mot varandra.\r\nJag har klart deklarerat att frågan om de fristående\r\nteologiska utbildningarna finns med i våra övervä-\r\nganden. Men i det här läget kan jag inte ge ett mer\r\nbestämt besked än att vi naturligtvis känner ett enga-\r\ngemang för de här högskolorna och är beredda att\r\ntitta över om det från statens sida går att bidra ytterli-\r\ngare till den fina utbildning som de faktiskt bedriver.\r\nJag tycker att vi i regeringen har visat i praktisk\r\npolitik att vi inte är omöjliga att resonera med. Vi har\r\nbyggt ut 25 utbildningsplatser i teologi och 50 utbild-\r\nningsplatser i mänskliga rättigheter, riktade just mot\r\ndessa fristående högskolor. Lars Hjertén tar upp den\r\nmycket intressanta samordnade socionom- och sjuk-\r\nsköterskeutbildningen vid Ersta Sköndal, och den\r\nutbildningen har gjorts möjlig genom regeringens\r\nengagemang att också se till att 50 platser har förde-\r\nlats till Ersta Sköndal. Det engagemang som Lars\r\nHjertén känner delas av regeringen. Det betyder inte\r\natt jag tycker att de statliga högskolorna ska gå den\r\nväg Lars Hjertén vill, nämligen att privatisera på bred\r\nfront. Det vore djupt olyckligt. Men jag har inga\r\nideologiska betänkligheter mot de fristående teolo-\r\ngiska högskolorna. Jag tycker att de gör ett värdefullt\r\noch viktigt arbete. Jag lovar att i budgetarbetet med\r\nengagemang och intresse se om det går att göra nå-\r\ngonting ytterligare utöver det vi redan har gjort för att\r\nstötta deras verksamhet.</pre><pre>Anf.  33  ELVER JONSSON (fp):\r\nFru talman! När utbildningsministern släppte ma-\r\nnuskriptet blev det betydligt bättre. Jag uppskattar det\r\nhan har sagt om att detta finns med i tankegångarna -\r\natt regeringen inte är omöjlig. Jag tar inte detta som\r\nett konkret bud, men visst är det en öppning. När det\r\ngäller försiktigheten att inte föregripa budgetarbetet\r\nfinns det väl en del att ta till oss av inför vårproposi-\r\ntionen. Det lär inte ha funnits någonting som har\r\nkunnat överraskat, bortsett från det som överraskade\r\nfinansministern på promenaden hit.\r\nMin poäng gäller vad statsmakten har gjort histo-\r\nriskt sett. Det verkar som om den socialdemokratiska\r\nregeringen är på väg att tänka om. Jag uppskattar den\r\ndeklaration som gavs nyss. Tidigare ansåg man inte\r\natt detta var ett gott komplement till de tre äldre teo-\r\nlogiska fakulteterna. Det har ganska snabbt utvecklats\r\nett ömsesidigt och fruktbart utbyte som stimulerar\r\nhela undervisningen, både humandebatten och den\r\nteologiska debatten.\r\nJag har antytt att det finns mycket kvalificerade\r\nlärare som också har präglat både pedagogiskt och\r\nvetenskapligt det spännande utbud som finns på de\r\nskolor jag har aktualiserat. Det är inte heller okänt för\r\nutbildningsministern att THS i Stockholm har en stor\r\ngrupp lärare som har doktorerat, vilket innebär att\r\nundervisningen ges med en sådan behörighet som är\r\nrelativt ovanlig för studenter på grundkursen. Ofta får\r\nju högskolestudenter så att säga nöja sig med både\r\ndoktorander och andra lärarkrafter med klart lägre\r\nutbildning än den som har en doktorsexamen.\r\nFru talman! Utifrån liberala utgångspunkter vill\r\njag hävda att det är orimligt att staten förutsätter att\r\nallmänna och öppna högskolor ska finansieras med\r\nmedel som till stor del utgörs av frivilliga bidrag från\r\nhuvudmännens organisationer och dess medlemmar.\r\nDet bör upprepas att det handlar om att många män-\r\nniskor i dessa huvudmannaorganisationer - i många\r\nfall med mycket små ekonomiska omständigheter -\r\nmed fullt ut skattade pengar ska vara med och finan-\r\nsiera en högskoleutbildning vars kvalitet och nivå är\r\npåbjuden av statsmakten själv. En sådan \"offervilja\"\r\nförväntas inte i samhället från andra fristående hög-\r\nskolor. Det må sedan vara kommuner, industrier eller\r\nbanker som ingår i huvudmannaskapet.\r\nDärför blir frågan rentav ideologisk med tanke på\r\natt utbildningsministern har en partipolitisk roll som\r\nchefsideolog inom partiet. När man nu skriver på ett\r\nnytt partiprogram skulle det vara intressant med några\r\ntankar som tangerar ämnesområdet om hur ordet\r\n\"folkrörelse\" definieras. Det kan möjligen, fru tal-\r\nman, anses förmätet av en enkel parlamentariker från\r\noppositionen att efterlysa regeringspartiets innersta\r\ntankar och närmast kräva att med statsmannaord\r\nföregripa kommande förslag. Frågan är ändå berätti-\r\ngad med tanke på praktiska och politiska konsekven-\r\nser också i ett framtida kunskapssamhälle.\r\nTill sist går jag åter till det aktuella svaret. Utbild-\r\nningsministern nämner att i samband med de resurser\r\nsom har tillförts ska man lägga märke till att det i allt\r\nväsentligt rör sig om utbildningsplatser som har ett\r\nmycket allmänt innehåll. Det är riktigt. Men det indi-\r\nkerar den bredd som dessa teologiska högskolor har\r\nfått medel till, dvs. kurser som rör frågor om mänsk-\r\nliga rättigheter och demokrati.</pre><pre>Anf.  34  LARS HJERTÉN (m):\r\nFru talman! Utbildningsministern säger att han\r\ninte kan gå med på vad moderaterna och jag före-\r\nspråkar om en privatisering på bred front inom hög-\r\nskolan i Sverige. Det skulle ha varit sensationellt om\r\nutbildningsministern hade sagt något annat från talar-\r\nstolen.\r\nJag vill inte heller privatisera på bred front så att\r\nalla högskolor blir privata. Däremot talar vi här om\r\nhögskolor som redan är privata och att de ska få\r\ndrägliga villkor att leva vidare. Jag uppskattar då att\r\nutbildningsministern ändå har uttryckt sig positivt om\r\nt.ex. Ersta Sköndal. Han kommer att bedöma bidra-\r\ngen till de teologiska högskolorna vid en kommande\r\nbudgetberedning. Det ser jag som en positiv öppning.\r\nDet kommer att finnas ett tryck framöver på olika\r\nhuvudmän för högskolor, som det i dag finns ett tryck\r\npå olika huvudmän för ungdomsskolans olika grund-\r\nskolor och gymnasieskolor.\r\nVi talar här om folkrörelser, ideella organisationer\r\noch andra huvudmän. Inom ungdomsskolan finns det\r\nmånga som i dag vill bedriva verksamhet utanför den\r\nkommunala hierarkin. 485 ansökningar kom in till\r\nden 1 april i år om att starta nya fristående skolor.\r\nUngefär hälften gällde grundskolor, knappt hälften\r\ngällde gymnasieskolor. Om det blir möjligt genom\r\nSkolverkets beslut är det på gång att starta t.ex. sex\r\nskolor med gymnasieutbildning i hälso- och sjukvård.\r\nDet är ont om elever som söker till omvårdnadspro-\r\ngrammet, dvs. de som sedan ska bli sjuksköterskor\r\noch arbeta inom t.ex. äldreomsorg. Det är väldigt bra\r\natt det finns gymnasieskolor som vill satsa på just den\r\nutbildningen. Det gäller också distansutbildningar\r\ninom gymnasiet. Det är åtta skolor som vill ha gym-\r\nnasieutbildning på distans. Ungdomar, och även äld-\r\nre, som inte har möjlighet att bo och verka i närheten\r\nav skolan ska kunna skaffa sig den gymnasiebehörig-\r\nhet som behövs för att gå vidare till högskolan.\r\nJag ser fram emot, precis som Elver Jonsson, den\r\nkommande budgetbehandlingen av frågorna. Vi har\r\nen bra reservation att gå tillbaka till.</pre><pre>Anf.  35  Utbildningsminister THOMAS\r\nÖSTROS (s):\r\nFru talman! Jag hade egentligen inte tänkt ha nå-\r\ngot ytterligare anförande. Jag tror att budskapet till\r\nElver Jonsson har gått fram.\r\nMen det är viktigt att respondera på det Lars\r\nHjertén säger. Det är en sak när vi talar om folkrörel-\r\nsedrivet, engagerande verksamhet, som de fristående\r\nteologiska högskolorna har, som också strävar efter\r\nen god akademisk kvalitet. De bidrar på ett fint sätt.\r\nDet Lars Hjertén tar upp är en annan sak. En\r\nlångtgående kommersialisering av högre utbildning\r\noch forskning riskerar att ske om vi får ett system-\r\nskifte på högskolans område. Det är min övertygelse\r\natt om vi ska bevara akademiens frihet, ska vi bevara\r\nhögre utbildning och forskning som en kritisk spegel\r\nför samhället, som en institution som utbildar våra\r\nungdomar till självständiga människor med förmåga\r\natt bli aktiva medborgare, ska vi se till att högre ut-\r\nbildning och forskning inte bara sker till dagens nä-\r\nringslivs behov utan också har en långsiktig idé om\r\nsin verksamhet. Då är det statliga huvudmannaskapet\r\nväldigt viktigt. Jag vill inte se en utveckling av våra\r\nstatliga högskolor till att bli genomkommersialiserade\r\ninstitutioner på en marknad som strävar efter vinst.\r\nDet är det vi ser hända när högre utbildning privatise-\r\nras på det sätt som Moderaterna vill göra.\r\nNu har vi ett starkt stöd för det statliga huvud-\r\nmannaskapet också inom den akademiska världen.\r\nDet är positivt. Det kommer ändå att göra att man\r\nfrån moderat sida kommer att tveka. Det tråkiga är att\r\nFolkpartiet har anslutit sig till Moderaternas privatise-\r\nringsideologi också på den högre utbildningens om-\r\nråde och vill göra ytterligare insatser där.\r\nDäremot är jag beredd att fortsätta att överväga de\r\nteologiska högskolornas situation i den fortsatta bud-\r\ngetprocessen.</pre><pre>Anf.  36  ELVER JONSSON (fp):\r\nFru talman! Min slutreplik får bli lite annorlunda\r\nän jag hade funderat ut i förväg med tanke på det\r\ninterpellationssvar jag fick. Här har gått fram positiva\r\nsignaler, vilka är ovanliga i en interpellationsdebatt.\r\nJag kan hoppa över en del av det jag annars hade\r\ntänkt att säga.\r\nJag vill ge en liten kommentar till detta om att vi\r\nska ha anslutit oss till en oreserverad privatisering.\r\nJag invänder att privatiseringen måste ske - med ett\r\ngemensamt folkpartistiskt och socialdemokratiskt\r\nuttryck - med förnuft.\r\nTill allra sist: Jag tror också att den här verksam-\r\nheten, som utbildningsministern nu så tydligt här har\r\nbekänt sig till, är ett värdefullt komplement. Att den\r\ngår i enskild regi har närmast en poäng och är rentav\r\nen styrka. Jag tror att vår engagerade folkrörelse som\r\nstår bakom olika utbildningar, i detta fall en teologisk\r\nhögskoleutbildning, har inspiration att ge också i ett\r\nlärarkollektiv och i en särskild styrelse liksom i den\r\nnära kontakt man har med studentgrupperna på sko-\r\nlorna. Därför är det ett gott tillskott i vårt samhälle.\r\nMed de här signalerna kanske man kan sjunga\r\nstudentsången om att den ljusnande framtid är vår.\r\nDen ljuder kanske mer harmoniskt och hoppfullt än\r\nnär vi började debatten.</pre><pre>Anf.  37  Utbildningsminister THOMAS\r\nÖSTROS (s):\r\nFru talman! Tänk, Elver Jonsson, om det inte var\r\nså att Elver Jonsson var en utrotningshotad art i det\r\nfolkpartistiska lägret - den folkrörelseanknutna, ide-\r\nellt engagerade, fina traditionen i Folkpartiet. Nu är\r\ndet ju kommersialismens apostlar som styr och rege-\r\nrar i Elver Jonssons parti.\r\nJag hoppas ändå att Elver Jonssons vädjan till för-\r\nnuftet inte ska klinga helt ohört i det gamla Folkparti-\r\net.</pre><pre>Överläggningen var härmed avslutad.</pre><pre>8 §  Svar på interpellation 2000/01:350 om na-\r\ntionellt forskningsprogram för biologiska effekter\r\nav elektromagnetiska fält</pre><pre>Anf.  38  Utbildningsminister THOMAS\r\nÖSTROS (s):\r\nFru talman! Barbro Feltzing har frågat mig hur jag\r\nkommer att verka för inrättandet av ett nationellt\r\nforskningsprogram om biologiska effekter av elekt-\r\nromagnetiska fält.\r\nEn viktig princip i det svenska forskningssystemet\r\när den rollfördelning som innebär att statsmakterna\r\nfattar övergripande forskningspolitiska beslut medan\r\nuniversitet, högskolor, forskningsråd och andra myn-\r\ndigheter med expertkunskaper beslutar om den när-\r\nmare fördelningen av resurser inom givna ramar.\r\nInrättandet av ett forskningsprogram måste bygga på\r\nbedömningar bl.a. av tillgången på kompetens inom\r\ndet område som avses. Sådana bedömningar görs bäst\r\nav de forskningsfinansierande myndigheterna.\r\nNyligen gjorde Rådet för Arbetslivsforskning,\r\nRALF, på regeringens uppdrag en sammanställning\r\nav den befintliga kunskapen om elöverkänslighet och\r\nhälsoeffekter av elektromagnetiska fält. I uppdraget\r\ningick att kartlägga och utvärdera svenska och inter-\r\nnationella forskningsresultat inom området. Slutsat-\r\nserna i RALF:s rapport stämmer väl överens med\r\nandra liknande forskningssammanställningar som\r\ngjorts och görs av internationella organisationer som\r\nVärldshälsoorganisationen, WHO, Internationella\r\nstrålskyddskommissionen för icke-joniserande strål-\r\nning, ICNIRP, liksom många nationella sammanställ-\r\nningar som gjorts runtom i världen.\r\nI samband med den nyligen genomförda omorga-\r\nnisationen av de forskningsfinansierande myndighe-\r\nterna inrättades den 1 januari i år Forskningsrådet för\r\narbetsliv och socialvetenskap, FAS. Rådets uppgift är\r\natt främja såväl grundläggande som behovsstyrd\r\nforskning rörande välfärd, folkhälsa, omsorg, arbets-\r\nmarknad, arbetsorganisation och arbetsmiljö.\r\nÄven om FAS inte har öronmärkta pengar för\r\nforskning om hälsoeffekter av elektromagnetiska fält\r\nhar rådet omfattande resurser att fördela till forskning\r\nutifrån en kvalitetsbedömning av inlämnade ansök-\r\nningar om forskningsmedel. Rådet ska stödja forsk-\r\nning som uppfyller höga krav på vetenskaplig kvalitet\r\noch samtidigt har tydlig relevans för de samhällssek-\r\ntorer som ingår i rådets ansvarsområde.\r\nJag har erfarit att FAS i årets ansökningsomgång\r\ninom området arbetsmiljö fått in 139 ansökningar\r\nvarav 13 avser forskning om elektromagnetiska fält.\r\nEnligt FAS finns det en tydlig tendens att forsk-\r\nningsintresset förskjuts mot det s.k. högfrekventa\r\nområdet, som Barbro Feltzing nämner som ett out-\r\nforskat område. Det kan också vara värt att notera att\r\nStatens strålskyddsinstitut inom ramen för det tidigare\r\nuppdraget till RALF bedriver studier av strålnings-\r\nvärden kring mobiltelefonmaster. En särskild rapport\r\nom detta har aviserats till slutet av våren. En omfat-\r\ntande forskningsinsats på området görs även inom\r\nramen för EU:s forskningsprogram.\r\nRegeringen tar frågan om hälsoeffekter av elekt-\r\nromagnetiska fält på största allvar. Förutom uppdra-\r\nget om en forskningssammanställning som gavs till\r\nRALF bevakar ett antal myndigheter denna fråga på\r\nregeringens uppdrag, däribland Statens strålskyddsin-\r\nstitut och Socialstyrelsen. Dessa myndigheter förser\r\nRegeringskansliet regelbundet, via rapporter men\r\näven i underhandskontakter, med information och\r\nunderlag.\r\nFrågor som rör hälsorisker av elektromagnetiska\r\nfält faller inom flera ministrars ansvarsområde. Frå-\r\ngor om folkhälsa faller t.ex. under Socialdeparte-\r\nmentet, frågor om miljökvalitet generellt under Mil-\r\njödepartementet och frågor om arbetsmiljö under\r\nNäringsdepartementet. Därför måste beredningen av\r\nRALF:s slutrapport göras gemensamt mellan dessa\r\ndepartement. Huvudansvaret för beredningen ligger\r\npå min kollega, statsrådet Mona Sahlin.</pre><pre>Anf.  39  BARBRO FELTZING (mp):\r\nFru talman! Först vill jag tacka utbildningsminis-\r\nter Thomas Östros för svaret. Jag vill säga att jag\r\nkanske inte riktigt håller med om att det finns mycket\r\nresurser för elektromagnetisk forskning.\r\nI förra veckan kunde vi höra på nyheterna att den\r\nnya generationens mobiltelefoner behöver ett under-\r\nlag på ca 60 000 basstationer eller master som ska\r\nsättas upp överallt. Bara på Gotland erfordras 800\r\nstycken.\r\nUnder de år som jag har skrivit motioner om mo-\r\nbiltelefoner och exponeringar har användningen ökat\r\nexplosionsartat. Gränsvärdena, som man kallar för\r\nSAR, specific absorption rate, är satta till att verka\r\nunder en till två minuter. Det finns knappast någon i\r\ndag som pratar så kort tid i mobiltelefoner. Expone-\r\nringen ökar naturligtvis om man pratar i 30 minuter\r\noch ofta. SAR-värdena ökar också.\r\nJag tycker att det är viktigt med försiktighetsprin-\r\ncipen i sådana här sammanhang. Vad påverkan under\r\nlång tid kan innebära är alltid svårt att förutse. Därför\r\nbör försiktighet gälla.\r\nDen strålning som tas upp heter alltså SAR. Det är\r\nvärden som jag tidigare har velat ska vara officiella. I\r\nUSA har man lagstiftat om att de blir officiella. EU\r\nkommer också snart med liknande rekommendatio-\r\nner. Sverige har ännu inte rekommenderat det. Men\r\njag hoppas att det kommer.\r\nDet är fråga om ett tidsmedelvärde. 10 gram\r\nkroppsvävnad utsätts under sex minuter för strålning\r\nfrån en mobiltelefon.\r\nUtgångsvärdet är satt så att kaniner som blev ex-\r\nponerade för mikrovågsstrålning fick grumlade linser.\r\nDet säger att man kan få grumlade linser, men ingen-\r\nting om nervpåverkan.\r\nTCO kommer nu med en ny märkning och ställer\r\ndå hårda krav på mobiltelefoner. Man tar upp det\r\nvärde som gäller i USA. Där talas det om 0,8 watt per\r\nkilo. Här i Sverige har vi 2 watt per kilo som SAR-\r\nvärde.\r\nOm man gör som man säger i TCO-märkningen -\r\ndet är WHO som har satt värden här i Europa - kan-\r\nske vi kunde få bort de värsta telefonerna.\r\nJag ska bara nämna ett enda värde. Jag har här\r\nnågra uppgifter på värden. Ericssons modell T28,\r\nsom jag tror att man har på departementet, har gått på\r\n900 megahertz. Nu tar frekvensområdena slut, och då\r\ngår man upp till 1 800 megahertz. Och man kommer\r\natt öka SAR-värdet på den mobiltelefonen. Det ligger\r\nrunt knappt 2 watt. Det ökar alltså. Det är kanske ett\r\nav de sämsta värdena, men det är också en vanlig\r\ntelefon.\r\nJag tar upp det här eftersom jag har frågat utbild-\r\nningsministern om man skulle kunna tillsätta ett na-\r\ntionellt forskningsprogram för elektromagnetisk\r\nstrålning. I och med att elektromagnetismen ökar så\r\nmycket i samhället från många håll, från master och\r\nfrån mobiltelefoner, kanske detta behövs. Många EU-\r\nländer har startat, bl.a. Finland, Frankrike, Italien och\r\nTyskland.\r\nI Storbritannien har man tillsatt en oberoende\r\nkommission som har tagit fasta på detta. Där satsar\r\nman 100 miljoner kronor på en oberoende kommis-\r\nsion. Man har gått ut med rekommendationer till\r\nallmänheten att inte använda mobiltelefon så ofta.\r\nBl.a. har man rekommenderat att barn under 16 år\r\ninte ska använda mobiltelefoner.</pre><pre>Anf.  40  Utbildningsminister THOMAS\r\nÖSTROS (s):\r\nFru talman! Jag uppskattar verkligen Barbro Felt-\r\nzings både kunskap och engagemang på området.\r\nSjälv kan jag inte mäta mig när det gäller detaljkun-\r\nskap med Barbro Feltzing. Men låt mig ändå försöka\r\nsvara från forskningspolitisk synpunkt.\r\nJag tror att det är väsentlig forskning vi talar om.\r\nDet är viktigt att den bedrivs med högsta vetenskapli-\r\nga kvalitet. Därför är det bra att det också finns inter-\r\nnationellt samarbete kring detta, t.ex. inom EU:s\r\nramprogram och de forskningsmedel som där står till\r\nförfogande.\r\nDet är viktigt att det i våra myndigheter som be-\r\ndömer forskningsfinansiering är en stor frihet att göra\r\nbedömningar av vilken forskning som ska finansieras\r\noch vilken som inte ska finansieras.\r\nDärför är jag inte beredd att i det här läget öron-\r\nmärka ytterligare resurser för just denna forskningsin-\r\nriktning. Jag nöjer mig nu med att notera att det finns\r\nen aktiv forskning i Sverige, även om det inte är ett\r\nexplicit program, och att det också finns ansökningar\r\nsom nu behandlas i tävlan med andra ansökningar där\r\nvetenskaplig kvalitet är avgörande. Det är klart att\r\ndetta är ett väsentligt område.\r\nBarbro Feltzing uppehåller sig framför allt vid\r\ngränsvärden och risker. Jag har ingen anledning att\r\nbetvivla att de myndigheter som hanterar detta och\r\nsom inte framför allt är forskningsmyndigheter hante-\r\nrar detta på ett seriöst sätt.</pre><pre>Anf.  41  BARBRO FELTZING (mp):\r\nFru talman! Utbildningsminister Thomas Östros\r\nsäger att regeringen tar allvarligt på frågan om elekt-\r\nromagnetisk strålning och menar att den är viktig.\r\nDen här forskningen blir nu viktigare än någonsin i\r\noch med att man, som sagt, använder nya frekvenser\r\nsom det inte gjorts någon forskning på.\r\nMan har bl.a. på Chalmers i Göteborg startat\r\nforskning om strålning från mobiltelefoner ute i sam-\r\nhället. Man vill fortsätta med den forskningen nu när\r\nUMTS och den nya generationen av mobiltelefoner,\r\nG 3, med ändrade frekvenser kommer. Samtidigt som\r\ndetta område blir större än någonsin sker det faktiskt\r\nen snabb nedrustning av de svenska forskningsresur-\r\nserna i detta sammanhang. Verksamheten vid Arbets-\r\nlivsinstitutet har mer än halverats. Detsamma gäller\r\nbieffektsforskningen vid Ultuna. Flera forsknings-\r\ngrupper har fått skära ned sin verksamhet. RALF har\r\nnu ersatts av FAS, och den prioriteringskommitté som\r\nman haft på detta område är nedlagd. Elforsk stöder\r\ninte längre bieffektsforskning. Strålskyddsinstitutet,\r\nSSI, som jag tidigare jobbat under, har sysslat med\r\nforskning om elektromagnetiska fält på det icke-\r\njoniserande området, som vi i dag talar om, men den\r\nforskningen har minskat.\r\nJag vill framhålla att man trots allt borde kunna\r\nstarta ett nationellt program. Andra europeiska länder\r\nhar sådana, vilket omvittnats av en mängd forskare i\r\nSverige. Jag har även hört att ICNIRP, som arbetar\r\nmed de här värdena, tycker att vårt gränsvärde 2 watt\r\när lite för högt.\r\nJag vill peka på att det i dagarna har kommit tre\r\nnya studier - en från Kina, en från Finland och en\r\nfrån Storbritannien - som visar på något som man\r\nkanske kan tycka är positivt men som jag inte anser\r\nvara det. Man har funnit att personer, bl.a. ungdomar,\r\nmed hög användning av mobiltelefoner har en snab-\r\nbare reaktionstid. Man har ansökt om pengar för\r\nfortsatta studier av 17 radartekniker hos vilka man har\r\nfunnit ett avvikande äggviteämne i hjärnan. Man vet\r\ninte vad detta i förlängningen kan leda till, kanske till\r\nAlzheimer eller till MS, men man vill identifiera detta\r\nämne.\r\nDet nationella forskningsprogram som jag talar\r\nom är tvärvetenskapligt. I det vill både medicinare\r\noch tekniker vara med. De tre nya studier som nu\r\nkommit är oberoende av varandra och pekar i samma\r\nriktning. Nu kommer vidare blue tooth, den nya s.k.\r\nblåtandstekniken, som går ut på att man sätter upp en\r\nmängd sändare i husen för trådlös datakommunika-\r\ntion. Detta är något som vi måste titta på.\r\nJag är inte emot den nya tekniken, och jag har\r\nsjälv mobiltelefon. Det har, som jag sagt, inte gjorts\r\nnågra studier av de nya och högre frekvenserna, men\r\njag tycker att det är väldigt viktigt att sådana görs och\r\natt man får fortsätta den påbörjade forskningen.\r\nJag vill i detta sammanhang hänvisa till vad Tek-\r\nniska forskningsrådet säger i regeringens forsknings-\r\nproposition.</pre><pre>Överläggningen var härmed avslutad.</pre><pre>9 §  Svar på interpellation 2000/01:351 om\r\nmeddelande- och yttrandefriheten</pre><pre>Anf.  42  Statsrådet BRITTA LEJON (s):\r\nFru talman! Barbro Feltzing har frågat mig vad\r\njag tänker göra för att stärka meddelar- och yttrande-\r\nfriheten för privatanställda.\r\nSom Barbro Feltzing noterat har Sören Öman haft\r\nmitt uppdrag att utreda den frågan. I mitten av februa-\r\nri i år lämnade han över till mig sin promemoria Ytt-\r\nrandefrihet för privatanställda (Ds 2001:9). I pro-\r\nmemorian föreslås en ny lag om skydd för privatan-\r\nställdas yttrandefrihet. Lagförslaget innebär att i stort\r\nsett alla privatanställda får ett skydd mot ingripanden\r\nfrån arbetsgivaren för att de utnyttjat tryck- och ytt-\r\nrandefriheten i fråga om åsikter och upplysningar om\r\nverksamhet inom eller med anknytning till det all-\r\nmänna. Arbetsgivaren ska enligt förslaget inte heller\r\nfå efterforska vem som på detta sätt har utnyttjat\r\ntryck- och yttrandefriheten.\r\nBakgrunden till utredningsuppdraget var främst\r\natt jag - liksom Barbro Feltzing - är oroad över att\r\nprivatisering och andra alternativa driftsformer för det\r\nallmännas verksamhet kan leda till en försämrad\r\nyttrandefrihet för de anställda. Bidragande var själv-\r\nfallet också de ställningstaganden som Demokratiut-\r\nredningen redovisar i sitt betänkande En uthållig\r\ndemokrati! (SOU 2000:1).\r\nUppdraget avsåg bara yttrande- och meddelarfri-\r\nhet i fråga om verksamheter med anknytning till det\r\nallmänna. Anledningen till det är att jag tycker att\r\nman först bör pröva om det är möjligt att hitta en\r\nanvändbar lösning för det som ligger närmast det\r\nallmännas verksamhet och som därmed har särskild\r\nbetydelse för den allmänna och fria debatten i sam-\r\nhället. Yttrandefriheten är viktig för den enskilde\r\nanställde men också för övriga medborgare. Att vi har\r\nyttrandefrihet för anställda i offentlig sektor motive-\r\nras ju av att verksamheten som bedrivs där är angelä-\r\ngen för medborgarna och finansieras av allmänna\r\nmedel. Det är därför ett allmänt intresse att oegentlig-\r\nheter kan avslöjas av dem som arbetar i verksamhe-\r\nten. Detta öppenhetskrav blir inte mindre för att\r\nsamma verksamhet utförs av en privat aktör och inte\r\nav den offentliga sektorn.\r\nPrivatanställda kan alltid fritt berätta för t.ex.\r\nmassmedier om brott eller andra allvarliga missför-\r\nhållanden i arbetsgivarens verksamhet. Det följer av\r\nlagen om skydd för företagshemligheter. Privatan-\r\nställda kan också fritt berätta om sådant som inte kan\r\nskada arbetsgivaren, t.ex. personliga åsikter i sam-\r\nhällsfrågor. När det gäller sådant som kan skada ar-\r\nbetsgivaren har arbetstagaren däremot som regel\r\ntystnadsplikt på grund av den lojalitetsplikt som nor-\r\nmalt följer av ett anställningsavtal. Att helt likställa\r\nde privatanställda med de offentliganställda låter sig\r\ndärför inte utan vidare göras.\r\nJag är som framgått ändå beredd att överväga att\r\nta det steget i fråga om sådant som i realiteten kan ses\r\nsom en förlängning av det allmänna, dvs. när det\r\ngäller verksamheter som har anknytning till det all-\r\nmänna såsom driftsentreprenad för en kommuns räk-\r\nning. Däremot är jag inte beredd att nu, innan en mer\r\nbegränsad lösning först prövats och vunnit acceptans,\r\ngå in på frågan om privatanställdas yttrandefrihet\r\nbeträffande rent privata förhållanden, t.ex. ett indust-\r\nriföretags verksamhet utan någon som helst anknyt-\r\nning till det allmänna.\r\nJustitiedepartementet har låtit drygt 75 remissin-\r\nstanser yttra sig över Sören Ömans promemoria.\r\nRemissvar ska vara inne senast den 7 juni 2001. När\r\njag tagit del av remissyttrandena och analyserat ut-\r\nfallet, kommer jag att ta ställning till om jag vill gå\r\nvidare med förslaget.</pre><pre>Anf.  43  BARBRO FELTZING (mp):\r\nFru talman! Jag vill först tacka statsrådet Britta\r\nLejon för svaret, som jag tycker ligger i linje med\r\nmin fråga. Det är riktigt att de privatanställdas yttran-\r\ndefrihet behöver stärkas. Det är så att arbetstagare\r\ninte vågar framföra kritik och synpunkter på arbets-\r\nplatsen. Yttrandefriheten för anställda inom stat och\r\nkommun är grundlagsskyddad, medan privatanställda\r\nsaknar sådant skydd.\r\nJag ställde 1999 en interpellation till Mona Sahlin\r\nom detta. Regeringen var då inte riktigt medveten om\r\nhur det ligger till. Det är positivt att man nu har tagit\r\ntag i detta och efter många interpellationer och mo-\r\ntioner har utarbetat denna utredning, som jag tycker\r\när bra. Man kan säga att den är ett steg på vägen mot\r\nvad som gäller inom det allmänna.\r\nDet föreslås att vi ska få en arbetsrättslig lag med\r\nsamma struktur som diskrimineringslagarna har.\r\nRädslan för att framföra kritik på sin arbetsplats är\r\nett växande arbetsmiljöproblem. Tystnaden har brett\r\nut sig inom många sektorer. Många arbetsgivare krä-\r\nver i dag lojal tystnad av sina medarbetare. Det är\r\ndärför utredningen har kommit till. Det gäller inte\r\nbara privata arbetsgivare utan även kommuner och\r\nlandsting.\r\nProfessor Gunnar Aronsson på Arbetslivsinstitutet\r\nhar gjort en undersökning som omfattar 4 000 perso-\r\nner, om vad som gör att människor tystnar. Det är\r\nbl.a. att de har tillfälliga arbeten och inte fast anställ-\r\nning. De tidsbegränsade anställningarna är en viktig\r\nanledning till att man inte vågar kritisera. En tidigare\r\nstudie har visat att 34 % av de tillfälligt anställda\r\nkvinnorna och 25 % av männen tyckte att det försvå-\r\nrade möjligheten att komma med kritik mot arbets-\r\nförhållanden. Man kan alltså inte se några könsskill-\r\nnader. De flesta som har en tidsbegränsad anställning\r\nvill dessutom bli fast anställda.\r\nOffentligt anställda har ett grundlagsskydd. Ändå\r\när det de som i störst utsträckning inte vågar föra\r\nfram sina åsikter. Undersökningen visar också klart\r\noch tydligt vilken position de har som är lägre i hie-\r\nrarkin i arbetslivet, såsom undersköterskor, vårdbiträ-\r\nden och skötare. Även grundskollärare är rädda för att\r\nbli bestraffade om de framför kritik. Det är dåligt.\r\nUtvecklingen går mot fler tidsbegränsade anställ-\r\nningar, och de som har sådana vågar inte framföra\r\nkritik. Det leder till tysta och sårbara arbetsplatser\r\nsom inte kan förbättras. Därför är det viktigt att en\r\nförändring kommer till stånd. Jag hoppas på statsrådet\r\nBritta Lejon och på att det kommer en proposition\r\nefter remissomgången med det första förslaget.\r\nJag har bl.a. tagit upp att de offentliga företagen\r\nblir privata, såsom Posten och Telia. Då följer inte\r\nyttrandefriheten med. Därför är det viktigt att lagen\r\nsom Sören Öman föreslår i sin utredning kommer till.</pre><pre>Anf.  44  Statsrådet BRITTA LEJON (s):\r\nFru talman! Det finns några saker att lägga till det\r\nsom tidigare har sagts av både Barbro Feltzing och\r\nmig. Jag tror att vi är fullkomligt överens om pro-\r\nblembeskrivningen, hur det ser ut på alldeles för\r\nmånga arbetsplatser i Sverige i dag. Det gäller både\r\nprivata och offentliga arbetsplatser. Vi är också över-\r\nens om behovet av en förändring.\r\nVi behöver ett hälsosamt arbetsliv om vi ska klara\r\nav alla utmaningar som det svenska samhället står\r\ninför, med den demografiska utvecklingen. Om vi ska\r\nkunna fördjupa den svenska demokratin måste det\r\nockså gälla förutsättningarna där vi tillbringar så\r\nmånga timmar av vårt liv, nämligen arbetsplatserna.\r\nDärför har denna fråga stor betydelse för många\r\nmänniskors liv.\r\nVi hade en parlamentarisk grundlagsutredning om\r\nfrågan för 10-15 år sedan, som Barbro Feltzing säkert\r\nkänner väl till. Anledningen till att man inte lyckades\r\nåstadkomma någon förändring i sakfrågan efter den\r\nutredningen var att remissopinionen såg ut som den\r\ngjorde. Det var då. Mycket har hänt sedan dess. Allt-\r\nfler nya former för det offentligas verksamheter är i\r\ndag ett faktum. De fanns inte då. Problemet har växt.\r\nInsikten om behoven har ökat. De förslag till lösning-\r\nar som framförs i den departementspromemoria jag\r\nhar hänvisat till är annorlunda än vad den dåvarande\r\nutredningen gav uttryck för.\r\nJag har goda förhoppningar om att vi ska kunna\r\nnå en lösning på de problem som både Barbro Felt-\r\nzing och jag ser.\r\nFör att försöka öka insikten och medvetenheten\r\nom vikten av att ha högt i tak inåt på våra arbetsplat-\r\nser och öppenhet utåt drog jag, för snart ett år sedan, i\r\ngång kampanjen Öppna Sverige. Den är riktad till de\r\noffentliga arbetsplatserna, framför allt till staten men\r\nockså till de kommunala och landstingskommunala\r\nverksamheterna. Vi försöker informera och skapa\r\nstörre kunskap om de rättigheter som arbetstagare i de\r\noffentliga verksamheterna har, för att de ska kunna\r\nutnyttja rättigheterna på ett riktigt sätt. Man måste\r\nockså beakta de sekretesshänsyn som gäller för an-\r\nställda i offentlig verksamhet.\r\nKampanjen Öppna Sverige är ett bra sätt att i var-\r\ndagen försöka realisera det som redan finns i lagstift-\r\nningen, för arbetstagare i offentlig verksamhet. De\r\nlagar vi har måste följas och kunskapen om dem\r\nmåste finnas tillgänglig hos oss alla, om de ska leda\r\ntill de förändringar och det öppna Sverige vi vill ha.\r\nJag har gott hopp om att vi kommer att se stora\r\nförbättringar på området framöver.</pre><pre>Anf.  45  BARBRO FELTZING (mp):\r\nFru talman! Tack för det, Britta Lejon. Det verkar\r\nsom om vi kommer överens. Det känns så. Det är bra.\r\nTCO har också gått ut och sagt att man ska försö-\r\nka stärka yttrande- och meddelarfriheten. LO har gått\r\nemot det länge men har nu ändrat sig och tycker ock-\r\nså att det är en bra sak. LO ändrade sig ganska nyli-\r\ngen och gjorde en helomvändning. LO tycker också\r\natt man ska se över yttrandefriheten.\r\nDet är bra att arbetsgivaren inte ska kunna bestraf-\r\nfa en arbetstagare. Nu försöker arbetsgivare skriva\r\navtal om att de anställda ska vara tysta. Det har varit\r\nen del fall som uppmärksammats i pressen. Arbetsgi-\r\nvare har försökt skriva avtal om att de anställda inte\r\nfår kritisera. Tidigare exempel som gäller yttrandefri-\r\nheten är Värömålet och ambulansmålet. Då gällde det\r\nprivatanställda, som tjänade det allmänna, som blev\r\navskedade.\r\nEn del tycker att man ska gå vidare och låta lagen\r\ngälla privata företag. Det kanske kommer dit så små-\r\nningom. Som jag sade är det viktigt att ingen arbets-\r\ngivare får tysta de anställda, utom när det gäller det\r\nsom Britta Lejon nyss nämnde om sekretesskydd.\r\nEnligt Europakonventionen om mänskliga rättigheter\r\när staten skyldig att aktivt skydda medborgarnas\r\nyttrandefrihet mot alla sorters hot. Det är bra om\r\nSverige kan vara ett gott exempel och om vi kan gå\r\nvidare.</pre><pre>Överläggningen var härmed avslutad.\r\nAjournering</pre><pre>Kammaren beslutade kl. 14.19 på förslag av andre\r\nvice talmannen att ajournera förhandlingarna till\r\nkl. 14.25 i väntan på att näringsminister Björn Rosen-\r\ngren skulle infinna sig i kammaren för att lämna svar\r\npå interpellationer.\r\nÅterupptagna förhandlingar</pre><pre>Förhandlingarna återupptogs kl. 14.25.</pre><pre>10 §  Svar på interpellation 2000/01:348 om ett\r\nfriår mitt i livet</pre><pre>Anf.  46  Näringsminister BJÖRN ROSEN-\r\nGREN (s):\r\nFru talman! Barbro Feltzing har frågat mig om jag\r\navser att verka för att Statskontorets utredning om\r\nför- och nackdelar med ett s.k. friår ska gå ut på re-\r\nmiss.\r\nBakgrunden är att regeringen i den senaste bud-\r\ngetpropositionen aviserade en utredning av för- och\r\nnackdelar med ett friår med utgångspunkt från redan\r\ngjorda utvärderingar av det danska friåret och en\r\nförsöksverksamhet i Trelleborgs kommun. Statskon-\r\ntoret fick detta utredningsuppdrag och redovisade det\r\ntill regeringen den 28 februari 2001.\r\nDet enda jag kan säga är att rapporten ska gå ut på\r\nremiss innan sommaren, men jag vill inte i övrigt\r\ngöra några kommentarer utan avvaktar till dess att\r\nremissvaren kommit in.</pre><pre>Anf.  47  BARBRO FELTZING (mp):\r\nFru talman! Jag tackar näringsminister Björn Ro-\r\nsengren för det korta svaret.\r\nI går presenterade TCO en larmrapport om ohäl-\r\nsan i Sverige samtidigt som vårpropositionen presen-\r\nterades. Där visar man att det är ett ökat antal sjukda-\r\ngar i landet, vilket vi också vet. Det har snart ökat\r\nexplosionsartat.\r\n69 % anser att det ökade antalet sjukdagar i första\r\nhand beror på stress och ökade krav på arbetsplatser-\r\nna. 22 % har svarat att de har tagit ut semester eller\r\nkompledigt när de varit sjuka i stället för att sjukskri-\r\nva sig. 4 000 personer i åldern 20-65 år har varit med\r\ni studien.\r\nOhälsan i arbetslivet har ökat katastrofalt. Hund-\r\nratusentals yrkesverksamma drabbas. Särskilt kvinnor\r\ni offentlig sektor har drabbats hårdast. Kostnaderna\r\nför samhället är gigantiska. Det kostar mer än både\r\nungdomsskolan och barnbidraget tillsammans. Ohäl-\r\nsan har alltså blivit ett av vårt samhälles största pro-\r\nblem just nu.\r\nJag tror att det friår som jag nu har interpellerat\r\nom kan vara ett av flera sätt att komma till rätta med\r\nbl.a. stress och utbrändhet. Det har bl.a. Statskontoret\r\nvisat i sin rapport. Ett friår mitt i livet skulle ge män-\r\nniskor som stressar och sliter på sitt arbete en chans\r\ntill uppehåll och att komma igen med förnyade kraf-\r\nter.\r\nDet har bedrivits försök i Trelleborg där 350 per-\r\nsoner deltog. I Danmark har under 90-talet bedrivits\r\nprojekt där många fler personer deltog, ungefär\r\n90 000. De visar på positiva effekter. Det visar också\r\nStatskontorets utredning om friåret.\r\nDet danska projektet pågick under flera år. I mina\r\npapper står det att det berörde 20 000, men jag har\r\nsett en annan siffra som är högre. Det beror på om\r\nman räknar med vikarierna också. Här har man bara\r\nräknat med dem som har tagit friår. Trelleborgsförsö-\r\nket pågick under 2 år och omfattade 350 personer.\r\nVi har i motioner under flera år föreslagit att man\r\nska kunna ta ledigt under ett år och få 85 % av a-\r\nkassan om man har arbetat länge och känner sig stres-\r\nsad i sitt jobb. Det är ett av våra förslag. En arbetslös\r\nskulle gå in i stället på den lediga platsen och få lön\r\nunder tiden. Med en lägre a-kassa på 85 % skulle det\r\nockså vara ekonomiskt lönande för samhället.\r\nUtredningen visar bl.a. på de olika positiva sidor-\r\nna. Det kan kosta staten lite i pengar, men det kan\r\nockså ge ett positivt resultat i kassan beroende på hur\r\nman utformar friåret.\r\nMan har också sett till vilka fördelar och nackde-\r\nlar det har blivit för medarbetarna och vikarierna. Det\r\nhar ekonomiskt blivit minskade omkostnader för dem\r\nsom har tagit ledigt. De har fått en ökad livskvalitet.\r\nDet säger de även i Trelleborgsförsöket. De har fått\r\npersonlig utveckling och mer fritid. Det är också\r\nväldigt viktigt att de inte ska ha något krav på sig att\r\ngöra något speciellt.\r\nDe kan få en återhämtning från stress och ut-\r\nbrändhet. Jag återkommer till detta.</pre><pre>Anf.  48  Näringsminister BJÖRN ROSEN-\r\nGREN (s):\r\nFru talman! Låt mig först göra konstaterandet att\r\njag delar uppfattningen om de stora problem vi har\r\nnär det gäller ohälsan - inte minst när det gäller\r\nmånga traditionella kvinnoarbeten. Jag tänker när-\r\nmast på vården, omsorgen och utbildningen.\r\nDet är nu verkligen dags att tillse att vi hamnar i\r\nen situation där vi förbättrar detta. Men jag tror inte\r\natt en sådan situation kan skapas på annat sätt än att\r\nvi generellt sett förbättrar arbetsmiljöerna kraftigt.\r\nVad gäller frågan om friår vill jag, som jag sade\r\ninledningsvis, inte kommentera den ytterligare. Det\r\nvore att föregripa hela remissförfarandet. Frågan om\r\nett friår är också komplicerad eftersom den kan ses ur\r\nen rad aspekter.\r\nJag kan bara konstatera att Statskontoret har gjort\r\nett bra arbete. Jag är övertygad om att dess rapport\r\ntillsammans med remissvaren kommer att kunna ge\r\nen god grund för att regeringen senare ska komma till\r\nett ställningstagande vad beträffar friåret.</pre><pre>Anf.  49  BARBRO FELTZING (mp):\r\nFru talman! Jag tackar näringsministern för det\r\nhär svaret. Jag är naturligtvis glad för att utredningen\r\nom ett friår kommer att gå på remiss innan somma-\r\nren. Det var också min intention med interpellationen\r\natt se om det skulle bli en remissomgång. Det är\r\nmycket bra.\r\nUtredningen visar på många fördelar som jag na-\r\nturligtvis tycker är bra ur min och Miljöpartiets syn-\r\npunkt. Man kan få fram många bra saker här, bl.a.\r\ndetta att man kan återhämta sig, som jag sade tidiga-\r\nre. De som är lediga har chans att komma in på ar-\r\nbetsmarknaden. Man har chans att praktisera på en\r\narbetsplats. När den som är ledig sedan kommer till-\r\nbaka så kanske man har chans att komma in på ar-\r\nbetsplatsen eftersom man då har förberett sig och har\r\nfått en kompetens för att söka jobbet om det sedan\r\nblir ledigt.\r\nJag förstår att näringsministern kanske inte vill\r\ntala så mycket om friåret. Men jag tycker att det är\r\nviktigt att titta på det här med ohälsan.\r\nJag kan nämna lite grann om hur det har varit i\r\nTrelleborg. Jag har pratat med många människor där\r\nnere i många omgångar. De känner att detta var ett\r\nverkligt lyft. Det var nästan bara positivt. Det kostade\r\nju inte heller så väldigt mycket - det gavs ett bidrag\r\nfrån kommunen, men inget statligt bidrag gavs för\r\ndetta. Där känner man alltså att detta med ett friår är\r\nväldigt viktigt.\r\nJag tror att om man går ut med en remissomgång\r\n- där jag hoppas och tror att man får många positiva\r\nsvar - så kommer det bl.a. att visa sig att det inte\r\nfinns några undanträngningseffekter. Likaså är det\r\nbl.a. väldigt bra för företagen. Man eftersträvar t.ex. i\r\ndet danska försöket att få en arbetsrotation. Det får\r\nman också genom ett friår. Därför tycker jag att det är\r\nbra, och jag hoppas att remissomgången visar att\r\ndetta är så bra att vi kanske får se det i en proposition\r\nså småningom.\r\nJag kan nämna att det också finns andra exempel\r\npå friår, t.ex. i Finland.</pre><pre>Överläggningen var härmed avslutad.</pre><pre>11 §  Svar på interpellation 2000/01:349 om\r\nsociala arbetskooperativ</pre><pre>Anf.  50  Näringsminister BJÖRN ROSEN-\r\nGREN (s):\r\nFru talman! Barbro Feltzing har frågat mig om jag\r\navser verka för att kooperatörsbidrag tas fram för\r\nmänniskor som står mycket långt från arbetsmarkna-\r\nden.\r\nDe sociala arbetskooperativ som Barbro Feltzing\r\navser ökar i antal och betydelse. Jag har förstått att de\r\ni dag sysselsätter ett par tusen personer, som vanligt-\r\nvis är psykiskt, intellektuellt eller socialmedicinskt\r\narbetshandikappade. Många människor kan inom\r\nkooperativen få en meningsfull sysselsättning och\r\ngemenskap med andra. Kooperativen bidrar också till\r\nden nödvändiga struktur i vardagstillvaron som visat\r\nsig vara så viktig för känslan av ett meningsfullt liv.\r\nDe fyller också andra viktiga samhällsfunktioner i\r\noch med att arbetsuppgifter utförs som är till nytta för\r\nandra människor.\r\nDe sociala arbetskooperativen vänder sig till\r\nmänniskor som står utanför den ordinarie arbets-\r\nmarknaden. Den miljö och den anpassning till vars\r\noch ens personliga förutsättningar som kooperativen\r\nkan erbjuda har visat sig vara ett utmärkt alternativ\r\ntill en vanlig anställning.\r\nDet yttersta ansvaret för en meningsfull syssel-\r\nsättning för funktionshindrade som inte står till ar-\r\nbetsmarknadens förfogande har, enligt socialtjänstla-\r\ngen, kommunerna. Kommunerna är också de som ger\r\nekonomiskt stöd till dessa kooperativ. De funktions-\r\nhindrade har ofta ersättning i form av sjukbidrag eller\r\nsjukpension.\r\nFör vissa funktionshindrade kan sysselsättning på\r\nett kooperativ vara ett led i en rehabiliteringsprocess\r\nmed målet arbete på den ordinarie arbetsmarknaden.\r\nDå kan olika slag av arbetsmarknadspolitiska stöd-\r\nformer bli aktuella.\r\nJag tänker framför allt på lönebidrag, och särskilt\r\npå introduktions- och uppföljningsstöd.\r\nEn förutsättning för att dessa stöd ska bli aktuella\r\när att personerna har en anställning inom kooperativ-\r\net.\r\nExempel finns också på kooperativ som drivs av\r\nde funktionshindrade själva. De betraktas då som\r\negna företagare och kan därför, enligt gällande regler,\r\ninte få de stödformer som finns för anställda.\r\nBarbro Feltzing säger att utrymme för lönebidrag\r\nofta inte finns. Så var fallet en kort period för ett par\r\når sedan. För närvarande finns det gott om pengar för\r\nlönebidrag inom Arbetsmarknadsverket.\r\nStöden för funktionshindrade inom arbetsmark-\r\nnadspolitiken har det gemensamt att de utgår från\r\nsituationen för varje enskild individ. Stöden ska också\r\nkontinuerligt omprövas mot bakgrund av deras reha-\r\nbiliterande syfte.\r\nLönebidrag är inte att jämställa med verksamhets-\r\neller organisationsbidrag.\r\nDet finns alltså redan i dag möjlighet till statligt\r\nstöd inom arbetsmarknadspolitiken för personer som\r\nhar en anställning inom ett kooperativ. Dessutom har\r\nkommunerna genom socialtjänsten ett yttersta ansvar\r\nför att funktionshindrade personer som står utanför\r\narbetsmarknaden erbjuds sysselsättning.\r\nJag vill avslutningsvis informera om att NUTEK,\r\nSocialstyrelsen och Rådet för arbetslivsforskning\r\ntillsammans har anslagit 1,2 miljoner kronor för att\r\ndefiniera begreppet sociala kooperativ och även be-\r\nskriva de olika stödformer som förekommer i dessa\r\nföretag.</pre><pre>Anf.  51  BARBRO FELTZING (mp):\r\nFru talman! Jag tackar näringsminister Björn Ro-\r\nsengren för svaret.\r\nDet framkommer att näringsministern är positiv\r\ntill sociala arbetskooperativ. Men om jag tittar på\r\nsvaret så ser jag att det står att man kan få ersättning\r\ngenom sjukbidrag och sjukpension. Det är just det\r\nsom jag vill ändra på. Det ska finnas en arbetsglädje\r\noch en självkänsla - man ska känna att man är be-\r\nhövd när man är på ett socialt arbetskooperativ.\r\nNäringsministern säger också att det nu finns gott\r\nom pengar för lönebidrag inom Arbetsmarknadsver-\r\nket. Det är ju bra, men det är inte alltid de här perso-\r\nnerna kan få de pengarna. Man kanske kunde döpa\r\nom bidragen till kooperatörsbidrag och använda dem\r\njust för de sociala arbetskooperativen. Detta kommer\r\negentligen inte att kosta någonting extra, men det\r\nkommer att betyda väldigt mycket.\r\nDet är människorna i de här kooperativen som står\r\nallra längst ifrån arbetsmarknaden, som näringsmi-\r\nnistern sade. Ofta är de så långt ifrån den så att ingen\r\när intresserad av dem. De hamnar alltså mellan sto-\r\nlarna - mellan olika offentliga aktörer. Det blir rund-\r\ngångsärenden, för de här personerna är gränsfall i\r\nförhållande till lagarna och platsar inte någonstans.\r\nSamhall är inte något alternativ. De är inte ens gång-\r\nbara eller aktuella på AMI, och de anses inte stå till\r\narbetsmarknadens förfogande.\r\nDet finns ingen exakt definition av vad detta är.\r\nMen jag är glad för att man ska definiera begreppet\r\nsociala kooperativ och att man har anslagit de 1,2\r\nmiljonerna för arbetslivsforskningen. Vi kanske också\r\nskulle kunna göra en kvalitetssäkring av vad ett soci-\r\nalt arbetskooperativ är.\r\nMen det är viktigt att ett socialt arbetskooperativ\r\när en egen juridisk person och erhåller någon form av\r\nstöd från den offentliga sektorn. Det är till för männi-\r\nskor utanför den ordinarie marknaden. De måste\r\nsjälva vara i majoritet i den här föreningen.\r\nVad är det då de här kooperatörerna ska leva på?\r\nDet är självklart att man vill ha lön för den tid man\r\narbetar, även om det bara är en del av dagen. Därför\r\nskulle ett kooperatörsbidrag vara bättre. De kan oftast\r\ninte arbeta heltid, men det är kanske en del i en reha-\r\nbilitering för att kunna arbeta mer. Det naturliga är då\r\nen ersättning till kooperativet med ett lönebidrag för\r\narbetad tid. Man kunde kanske titta lite mer på detta.\r\nTillgången på lönebidrag har varit ryckig. Det har\r\nåkt upp och ned, och det har man känt av. Nivån på\r\nlönebidraget ska ju sänkas efter fyra år. Det står i\r\nreglerna. I vissa lägen är maxbidraget på 80 % för\r\nlite. Då gäller det att man får sjukbidrag som försörj-\r\nningskälla. Det är inte en lämplig finansieringsform\r\nnär man arbetar. Det finns ett pedagogiskt värde i\r\ndetta också. Det handlar om självkänsla.</pre><pre>Anf.  52  Näringsminister BJÖRN ROSEN-\r\nGREN (s):\r\nFru talman! Som jag sade tidigare har NUTEK i\r\nsamarbete med RALF och Socialstyrelsen påbörjat ett\r\narbete som gäller sociala kooperativ. De ska alltså\r\ndefiniera och avgränsa begreppet sociala kooperativ.\r\nDe ska beskriva den samhälleliga strukturen och\r\nstödsystemen för dessa företag, och de ska analysera\r\nhur stödet påverkar och kan påverka en utveckling.\r\nEn första delrapport kommer att lämnas i maj. Det\r\när nödvändigt att få klarlagt hur ett socialt kooperativ\r\nska definieras och vilka förutsättningar som finns i\r\ndag. Först därefter blir det möjligt att diskutera hur\r\nman ska kunna komma till rätta med eventuella pro-\r\nblem, vilka regeljusteringar som måste göras, om\r\nekonomiska stöd kan bli aktuella, hur dessa stöd ska\r\nutformas osv.</pre><pre>Anf.  53  BARBRO FELTZING (mp):\r\nFru talman! Det är bra att detta sker nu på Arbets-\r\nlivsinstitutet och Socialstyrelsen. Det är jag väldigt\r\nglad för.\r\nSvenska Kommunförbundet är intresserade av så-\r\ndana här lösningar, och AMS har också föreslagit att\r\nman skulle göra detta under en försöksperiod på t.ex.\r\ntre år. Det kommer inte att röra sig om så mycket\r\npengar. De kan tas ur de medel som går till löne-\r\nbidragen och ett förstärkt arbetsmarknadsstöd.\r\nSedan finns det också en positiv särlagstiftning för\r\nsociala arbetskooperativ i flera länder i Europa. Där\r\nskulle Sverige kunna vara med.\r\nAktivitetsgarantin fungerar inte för de här grup-\r\nperna, bl.a. på grund av villkoren att man ska vara\r\ninskriven hos arbetsförmedlingen som arbetslös i två\r\når och kunna arbeta heltid. Den här metoden med\r\nsociala arbetskooperativ kan alltså fungera för andra\r\ngrupper utanför den ordinarie arbetsmarknaden.\r\nJag har tittat lite på detta med kooperatörsbidrag. I\r\ndag finns det ca 125 sociala arbetskooperativ. Många\r\nhar inte så många anställda. I genomsnitt har de ca 20\r\nmedarbetare. Om vi säger att det är 100 blir det 2 000\r\nsom arbetar i sociala arbetskooperativ. Om man räk-\r\nnar med en månadslön och lägger till sociala avgifter\r\nskulle det bli 225 000 kr per år. Detta är bara några\r\nsiffror som jag tittat på. I och med att man omfördelar\r\nlönebidragen behöver man inte tänka på att det kostar\r\nstatskassan så mycket.\r\nDet har nyligen kommit larmrapporter om ökad\r\ndödlighet bland schizofrena. Det är egentligen inte\r\nnågon nyhet. De schizofrena behöver inte främst vård\r\nutan arbete, gemenskap, delaktighet och ett vettigt\r\nboende. De skulle kanske kunna ingå i ett sådant här\r\nkooperativ. Den här interpellation gäller också solida-\r\nritet med de mest utsatta. Jag tror att Björn Rosengren\r\nhåller med mig om att detta är en viktig sak. Jag hop-\r\npas på ett bra resultat i rapporten i maj och att man så\r\nsmåningom går vidare.</pre><pre>Överläggningen var härmed avslutad.</pre><pre>12 §  Svar på interpellation 2000/01:346 om\r\nforskningsprogram för IT-säkerhet</pre><pre>Anf.  54  Näringsminister BJÖRN ROSEN-\r\nGREN (s):\r\nFru talman! Jeppe Johnsson har frågat mig om\r\nvilka åtgärder som kommer att vidtas för att Sverige\r\nska bli ledande inom IT-säkerhetsområdet. I inter-\r\npellationen framhåller Jeppe Johnsson vikten av IT-\r\nsäkerhet för en rad samhällsviktiga funktioner, och\r\njag kan inte annat än instämma i att IT-säkerheten är\r\nen mycket viktig och central fråga i dag. För att få\r\nden önskade tillväxten genom ökad IT-användning är\r\ndet en förutsättning att det också finns en hög IT-\r\nsäkerhet.\r\nInledningsvis vill jag poängtera att IT-säkerhet\r\ninte bara är en fråga för Sverige, utan att det till stora\r\ndelar handlar om problem som måste lösas interna-\r\ntionellt. Sverige har under vårt ordförandeskap i EU\r\nprioriterat IT-säkerhetsfrågorna, bl.a. genom att lyfta\r\nfram dem för en diskussion med medlemsstaterna och\r\nkommissionen i rådet. Sverige kommer i rådet att\r\npresentera ett förslag på uppgifter på IT-\r\nsäkerhetsområdet som kan lämpa sig för behandling\r\npå EU-nivå. Syftet med dessa uppgifter är att få en\r\nstärkt IT-säkerhet inom hela EU. I slutsatserna från\r\nStockholmsmötet har stats- och regeringscheferna\r\nvidare skrivit in att rådet tillsammans med kommis-\r\nsionen ska ta fram en strategi på IT-säkerhetsområdet.\r\nDenna strategi ska presenteras vid Göteborgsmötet i\r\njuni.\r\nÄven på hemmaplan har regeringen vidtagit en\r\nrad åtgärder för att stärka IT-säkerheten, bl.a. genom\r\nen rad uppdrag till Post- och telestyrelsen och Sveri-\r\nges Provnings- och Forskningsinstitut för att få ett\r\nsäkrare Internet och för att få ett ökat skydd mot in-\r\nformationsoperationer.\r\nSverige har också genomfört direktivet om elek-\r\ntroniska signaturer och regeringen har uttalat i IT-\r\npropositionen Ett informationssamhälle för alla\r\n(prop. 1999/2000:86) att vi vill främja användningen\r\nav både krypteringsteknik för konfidentialitet och\r\nanvändningen av elektroniska signaturer.\r\nSammantaget tror jag att detta arbete inte bara\r\nkommer att stärka säkerheten på Internet till gagn för\r\nföretag och enskilda. Det är också min förhoppning\r\natt det kommer att bidra till att Sverige behåller tätpo-\r\nsitionen i världen när det gäller kompetens på IT-\r\nsäkerhetsområdet.</pre><pre>Anf.  55  JEPPE JOHNSSON (m):\r\nFru talman! Jag vill inledningsvis tacka närings-\r\nministern för svaret. Jag konstaterar att vi är överens\r\nom att IT-säkerhet är en mycket viktig och central\r\nfråga. Jag noterar också att Sverige under ordförande-\r\nskapet i EU lyft fram IT-säkerhetsfrågorna för, som\r\nnäringsministern skriver i sitt svar, en diskussion med\r\nmedlemsstaterna och kommissionen i rådet. Om pla-\r\nnerna går i lås ska det presenteras en strategi vid\r\nGöteborgsmötet i juni. Sedan har regeringen också\r\ngett ett uppdrag till Post- och telestyrelsen bl.a.\r\nDet är naturligtvis gott och väl, men vad gör rege-\r\nringen för att Sverige ska bli ledande inte bara inom\r\nEU när det gäller den allt viktigare IT-säkerheten?\r\nDet är egentligen detta som min interpellation handlar\r\nom.\r\nJag tror inte att Sverige hade haft den position\r\nsom vi har i dag då det gäller IT om vi i början av 90-\r\ntalet hade drivit IT-frågorna på detta sätt. Jag tror att\r\nvi måste vara betydligt mer aktiva. Om vi ska bli\r\nvärldsledande på IT-säkerhet måste vi satsa och vara\r\nmålinriktade. Vi måste ta täten, och vi får inte göra\r\ndet långsamt för då blir vi omsprungna. Det är det\r\nsom gäller i den här nya branschen. Det som behövs\r\när att vi utvecklar en kraftfull forsknings-, test- och\r\nutbildningsverksamhet inom IT-säkerhetsområdet.\r\nFru talman! Vid BTH, Blekinge tekniska högsko-\r\nla, finns CES, Centrum för elektronisk säkerhet. För\r\når 2003 har man satt upp följande målbild enligt CES\r\nverksamhetsbeskrivning - jag tycker att det är rätt\r\noch riktigt att ha sådana målbilder att sträva mot och\r\nockså att uppfylla: CES ska vara Europas ledande\r\nkompetenscentrum inom områdena säkerhet och\r\nintegritet vid uppbyggnaden och användningen av\r\nelektroniska medier i ett helhetsperspektiv.\r\nVidare heter det att CES ska vara en aktiv och\r\naktad medlem i ett internationellt nätverk för infor-\r\nmationssäkerhet, och CES ska aktivt medverka till\r\nuppbyggnad och vara huvudaktör i något som man\r\nkallar Security Valley.\r\nDetta är att ha siktet inställt på framtiden och att\r\ninte ge sig förrän man är bäst.\r\nFru talman! Avslutningsvis skulle jag vilja fråga\r\nom näringsministern är uppdaterad vad gäller det\r\narbete som pågår vid Centrum för elektronisk säker-\r\nhet vid Blekinge tekniska högskola. Jag vet att nä-\r\nringsministern har många järn i elden och att det kan\r\nvara svårt att sätta sig in i varje liten detalj men jag\r\nhoppas att näringsministern tar sig tid och verkligen\r\ntränger in i vad man sysslar med där nere och att han\r\nger verksamheten där nere sitt helhjärtade stöd.\r\nAtt döma av näringsministerns svar är vi överens\r\nom att IT-säkerheten är en mycket viktig fråga. Efter\r\natt ha tagit del av ministerns svar måste jag dock säga\r\natt min ursprungliga fråga kvarstår: Vad avser nä-\r\nringsministern vidta för åtgärder för att Sverige ska\r\nbli ledande inom IT-säkerhet?</pre><pre>Anf.  56  Näringsminister BJÖRN ROSEN-\r\nGREN (s):\r\nFru talman! För inte så länge sedan förelades\r\nriksdagen en IT-proposition med tre bärande frågor.\r\nDen första frågan gäller tillit, varmed förstås säker-\r\nhet. Den andra frågan gäller tillgänglighet, dvs. att\r\nalla ska ha möjligheter till hög kapacitet när det gäller\r\nIT - bredband, för att nämna detta. Den tredje frågan\r\ngäller kompetens, att man har kompetens att hantera\r\njust datateknik - eller IT, informationsteknik.\r\nMan kan väl bara konstatera att alla tre frågorna\r\nhör ihop och att det inte går att separera en fråga och\r\nsäga: Bara vi nu klarar säkerheten klarar vi resten,\r\nutan dessa frågor hör ihop.\r\nNär det gäller tilliten och säkerhetsfrågorna delar\r\njag den uppfattning som här framförts av interpellan-\r\nten. Sedan kommer frågan vad regeringen gör. Ja, vi\r\ngör väldigt mycket på detta område. Vi har uppdragit\r\nåt PTS och en hel del andra myndigheter att ta fram\r\nunderlag. Vidare har vi klarat ut frågan om elektro-\r\nniska signaturer.\r\nJag kan inte säga att jag i detalj känner till det ar-\r\nbete som Blekinge tekniska högskola sysslar med\r\nmen rent generellt känner jag till det. Min uppfattning\r\när nog att det är en del som man kan arbeta med och\r\nta del av. Men om vi ska lyckas med detta, om vi ska\r\nvara ledande, handlar det faktiskt väldigt mycket om\r\natt vi måste hantera detta internationellt. Och är det\r\nnågonting som är riktigt internationellt, så är det\r\ninformationstekniken - Internet. Även om vi säger att\r\nvi ska kunna klara Internet trots att Atlantkabeln går\r\nav eller det blir störningar måste det finnas interna-\r\ntionella regler. Exempelvis detta med elektroniska\r\nsignaturer har vi inte fastställt här i Sverige förrän vi\r\nvarit överens om hur det ska hanteras i EU. Vi har\r\nalltså i denna kammare antagit det direktiv som vi\r\nsjälva, i samarbete med andra länder, har arbetat\r\nfram. Dessa frågor hör alltså ihop.\r\nInom det här området, och det gäller då alla tre\r\nfrågorna - alltså tillit, tillgänglighet och kompetens -\r\narbetar regeringen både framgångsrikt och snabbt och\r\nmöter också en stor erkänsla i detta sammanhang.\r\nFrån regeringens sida arbetar vi, för att återgå till\r\nEU-perspektivet, tillsammans med Justitiedeparte-\r\nmentet - eftersom lagstiftningen ligger där och sak-\r\nfrågan ligger på Näringsdepartementet - väldigt in-\r\ntensivt med att få fram EU-förslag och EU-direktiv\r\nför att därmed också åstadkomma att Sverige efter\r\nvårt EU-ordförandeskap förhoppningsvis kan spela en\r\nmycket aktiv roll inom detta område.</pre><pre>Anf.  57  JEPPE JOHNSSON (m):\r\nFru talman! Jag blev inte riktigt lugnad på den här\r\npunkten. Näringsministern säger i sista stycket i sva-\r\nret att arbetet kommer att stärka säkerheten på Inter-\r\nnet till gagn för företag och enskilda. Det är säkert\r\nrätt och riktigt men för mig handlar det inte om regler\r\n- det gäller då även internationella sådana - direktiv\r\neller förslag, utan det handlar om hur vi rent tekniskt\r\nska hantera detta. Jag tror att vi måste forska mer\r\nkring dessa säkerhetssystem. Det gäller inte regel-\r\nsystem, utan det gäller hur vi rent tekniskt gör säker-\r\nhetssystem. Jag tror att man, som är avsikten nere i\r\nBlekinge, i en laborativ miljö måste försöka åstad-\r\nkomma denna säkerhet och är övertygad om att det\r\nbehövs en rejäl satsning för att vi ska ha en möjlighet\r\natt bli ledande inom IT-säkerhetsområdet.\r\nKanske kan man inte tala om en produkt men det\r\ngäller här i varje fall en tjänst som kommer att bli\r\noerhört värdefull och som nog t.o.m. kan ge vårt land\r\nganska mycket intäkter om vi blir bäst och duktigast\r\npå området.\r\nVi måste fokusera på säkerhetsaspekterna. Det\r\ngäller då, naturligtvis, tekniken men också organisa-\r\ntionen och människorna. Sverige har reella möjlig-\r\nheter att inta en tätposition på området men fram-\r\ngångar kommer inte om man inte satsar och inte ar-\r\nbetar hårt.\r\nI min interpellation nämner jag Vinnova, den nya\r\nforskningsorganisation som tagit över ansvaret för\r\nfinansieringen av forskning inom IT-området. Jag\r\nskriver så här i min interpellation: \"Utrymmet för\r\nVinnova att, inom sin nuvarande budgetram, göra\r\nkraftfulla insatser inom informationssäkerhetsområ-\r\ndet är troligtvis mycket begränsat.\" Min misstanke\r\nbekräftas i ett brev till utbildningsminister Thomas\r\nÖstros daterat den 21 februari 2001. Där skriver Vin-\r\nnovas generaldirektör och styrelseordförande bl.a.\r\nföljande: Syftet med verksamheten är att stärka det\r\nsvenska innovationssystemet för att därigenom bidra\r\ntill en hållbar ekonomisk tillväxt och utveckling i\r\nSverige.\r\nDetta är en uppgift som väl stämmer överens med\r\nde målsättningar som CES har satt upp men de medel\r\nsom Vinnova har till sitt förfogande räcker tyvärr inte\r\ntill. Enligt brevet till utbildningsministern har den\r\nbehovsmotiverade forskningen fått en betydligt mind-\r\nre volym jämfört med hur det är i våra viktigaste\r\nkonkurrentländer. I Finland t.ex. omfattar Vinnovas\r\nmotsvarighet när det gäller finansiering av be-\r\nhovsmotiverad forskning och utveckling sju gånger\r\nmer jämfört med hur det är i Sverige.\r\nDe samlade offentliga satsningarna på teknisk\r\nforskning och utveckling är enligt nämnda brev an-\r\nmärkningsvärt små i en internationell jämförelse. Det\r\när där vi har problemet.\r\nÄven om Vinnova har ambitionen att så långt som\r\nmöjligt behålla 2000 års nivå på satsningarna, bl.a. på\r\nIT, är detta inte tillräckligt. Nivån för satsningarna\r\nmåste öka, för då har Sverige stora möjligheter att\r\ninta täten i den viktiga framtidsbransch som IT-\r\nsäkerheten utgör.\r\nFru talman! Visserligen är det utbildningsminister\r\nThomas Östros som har det ekonomiska ansvaret för\r\nforskningen men näringsministern kan för den skull\r\ninte bara luta sig tillbaka och hänvisa till EU-\r\nsamarbetet och till svenska myndigheters uppdrag.\r\nDet måste till ny kunskap, nya initiativ och ny utbild-\r\nning!\r\nÄr näringsministern således beredd att i regering-\r\nen driva frågan om att öronmärka medel till forskning\r\noch utbildning inom IT-säkerhetsområdet, så att Sve-\r\nrige har möjligheter att ligga i den absoluta värld-\r\nstoppen inom detta för framtiden allt viktigare områ-\r\nde?</pre><pre>Anf.  58  Näringsminister BJÖRN ROSEN-\r\nGREN (s):\r\nFru talman! Rollen för oss politiker, för ministrar\r\noch riksdagsmän - det gäller då alla beslut som fattas\r\nhär i kammaren - måste ändå mycket grundas på att\r\nvi ser över våra regelsystem och på att vi ger markna-\r\nden möjligheter att arbeta ganska fritt och på att vi i\r\nbudgetar, i lagregler etc. uttrycker förutsättningar för\r\nmarknaden att arbeta relativt fritt.\r\nDetta låter nästan som ett moderat budskap. Jag\r\nvill påstå att det i detta fall också är mitt budskap.\r\nDärmed menar jag att jag inte som näringsminister\r\noch inte någon annan heller kan peka ut att Blekinge\r\ntekniska högskola, som har en bra idé, nu ska få en\r\nmassa pengar för att utarbeta ett system för att vi ska\r\nklara av datasäkerheten. Så fungerar det inte.\r\nDäremot är det viktigt att vi har en lagstiftning, ett\r\nregelverk, som tillser att vi uppnår datasäkerhet. Se-\r\ndan kan det vara olika teknik som kan komma fram\r\nfrån forskning eller av andra skäl som väljs. Det är\r\nmer ett val som marknaden gör, men vi ska stå för\r\nregler och regelsystem. Jag är ledsen att behöva pre-\r\ndika detta för en moderat riksdagsman.\r\nFår jag sedan ta upp frågan om Vinnova. Vinnova\r\nhar ungefär 1 miljard. Där är det inte heller så att jag\r\nska styra och tala om eller sätta pekfingret på var de\r\nska lägga sin forskning. Det finns olika forskningsbe-\r\nredningar, och det finns även en styrelse som gör\r\nbedömningar av vad som är lämpligt och var man ska\r\nanvända sina forskningsmedel.\r\nSedan vill jag göra det konstaterandet att det inte\r\nfinns något land i vart fall i Europa som satsar så\r\nmycket på forskning som Sverige gör med hänsyn till\r\nden forskning som företagen utför tillsammans med\r\nden forskning som finansieras av offentliga medel.\r\nDär ligger vi i spjutspetsen.\r\nNär jag nu har sagt detta säger jag att jag delar\r\nuppfattningen att vi självklart ska försöka koncentrera\r\nmer pengar och mer resurser på forskningen inom IT-\r\nområdet. Det gäller i synnerhet frågan om IT-\r\nsäkerheten. Men jag tror att det är farligt om man\r\nskulle hamna i en situation att jag som minister eller\r\nregeringen eller riksdagen skulle tala om vilken tek-\r\nnik vi ska använda och vilka val vi ska göra i det\r\navseendet. Det är samma sak när det gäller frågan om\r\ntillgängligheten, dvs. om vi ska använda viss typ av\r\nkablar, radioteknik eller mobiltelefoni vad gäller\r\nhöghastighetskapacitet, dvs. minst 200 megabit per\r\nsekund i båda ändarna, eller vad vi nu talar om i detta\r\nsammanhang. Vi kan inte göra det. Det är en av den-\r\nna propositions briljanser att den är teknikneutral. Det\r\när någonting som marknaden och forskningen sköter.\r\nJag delar självklart uppfattningen om mer pengar\r\ntill forskningen på detta område, men det måste ba-\r\nlanseras mot andra krav som ställs. Sverige satsar\r\nväldigt mycket på forskning.</pre><pre>Anf.  59  JEPPE JOHNSSON (m):\r\nFru talman! Jag tror inte alls att vi är oense om att\r\nmarknaden ska bestämma detta. Jag har i alla fall inte\r\nkompetensen, och jag tror inte heller att näringsmi-\r\nnistern har det, att bestämma vilka sladdar, kablar och\r\nchips det ska vara.\r\nDen verksamhet som pågår vid CES är redan för-\r\nankrad både inom näringslivet och inom försvaret,\r\nden offentliga sektorn. Men jag tror att samhället i en\r\nsådan här grundforskning måste skjuta till sin del. Det\r\när en bra investering. Jag kan förstå att näringsminis-\r\ntern inte kan peka ut att pengarna just ska gå till Ble-\r\nkinge, utan kompetensen att fördela pengarna till\r\nriktiga och bra forskningsprojekt finns med all san-\r\nnolikhet i Vinnova. Det utgår jag ifrån, och det vet\r\njag också. Men det problem som Vinnova har, och\r\ndet berörs också av näringsministern, är att de inte har\r\ntillräckligt med pengar. Vissa av pengarna har öron-\r\nmärkts, och det har dragits ned en del. Jag kan inte\r\nsiffran exakt men jag tror att det var 135 miljoner det\r\nhär året som man inte har möjlighet att satsa på\r\nforskning. Det är det som är problemet.\r\nJag tycker, fru talman, att Sverige inte har råd att\r\nmissa möjligheten att bli ledande inom detta område.\r\nDå måste vi ta Vinnovas ord i brevet till utbildnings-\r\nministern på allvar. Jag vill skicka med det här med\r\nnäringsministern. Även om det är utbildningsminis-\r\ntern som fördelar forskningsanslagen är det för oss\r\nalla i Sverige mycket angeläget att se till att vi blir\r\nbra på detta.\r\nVinnova skriver avslutningsvis: Slutsatsen är att\r\ndet viktiga första steg som riksdag och regering har\r\ntagit för att bygga upp en svensk innovationspolitik\r\noch öka nyttiggörandet av forskningsinsatserna riske-\r\nrar att äventyras såväl på kort sikt som på lång sikt\r\nom inte Vinnovas resurser kan ökas.\r\nDet har experterna har sagt. Är ministern beredd\r\natt omgående verka för att CES, eller i alla fall Vin-\r\nnova, får medel för att dela ut för den här viktiga\r\nforskningen?</pre><pre>Anf.  60  Näringsminister BJÖRN ROSEN-\r\nGREN (s):\r\nFru talman! Väldigt kort. Vinnova har 1 miljard.\r\nSjälva strukturen har lett till att vi har koncentrerat\r\nforskningspengarna på ett avsevärt bättre sätt. Jag\r\nförutsätter att Vinnova inom ramen för dessa pengar\r\ngör en prioritering som gynnar forskningen inom det\r\nhär området och därmed också samhällsutvecklingen\r\ninom detta område. Mer kan jag inte säga i denna\r\nfråga.</pre><pre>Överläggningen var härmed avslutad.</pre><pre>13 §  Svar på interpellation 2000/01:347 om\r\nutbyte av körkort</pre><pre>Anf.  61  Näringsminister BJÖRN ROSEN-\r\nGREN (s):\r\nFru talman! Sören Lekberg har frågat mig om jag\r\när beredd att i samband med den översyn av körkort-\r\nslagen, som enligt hans uppgifter har inletts i Rege-\r\nringskansliet, pröva frågan om även länder och områ-\r\nden inom Europa med nära relationer till EU och\r\nEES-länder kan ingå bland de länder och områden där\r\nutfärdade körkort automatiskt ska kunna bytas ut mot\r\nsvenska körkort. Sören Lekberg har vidare frågat mig\r\nom när en proposition i denna fråga kan komma att\r\növerlämnas till riksdagen.\r\nNågon översyn av körkortslagstiftningen pågår för\r\nnärvarande inte inom Regeringskansliet. Det kan\r\nemellertid finnas skäl att i vissa avseenden initiera en\r\nsådan översyn. I samband härmed föreligger natur-\r\nligtvis inte något hinder mot att ånyo överväga även\r\nden närmare avgränsningen av reglerna för utbyte av\r\nkörkort.</pre><pre>Anf.  62  SÖREN LEKBERG (s):\r\nFru talman! Jag ska först och främst be att tacka\r\nför svaret. Jag är en vänlig man, så jag konstaterar att\r\nsvaret är sparsmakat. Det problem som jag tar upp i\r\nmin interpellation har jag inte fått belyst och kom-\r\nmenterat. Därför kanske det är på sin plats att jag\r\nrekapitulerar vad jag har skrivit i interpellationen.\r\nJag har fått ett brev från en person i min valkrets\r\nsom är mycket upprörd över att hon inte har kunnat få\r\nsitt körkort utbytt mot ett svenskt. Hon kommer från\r\nett område som mer eller mindre betraktas tillhöra\r\nStorbritannien. Mellan Sverige och Storbritannien\r\ntillämpas principen om automatiskt utbyte av körkort\r\nifall man har bott i Sverige eller Storbritannien i sex\r\nmånader. Hon är upprörd över detta. När man tittar\r\nnärmare på det hela visar det sig att det i den svenska\r\nkörkortslagen står angivet att körkort utfärdade i\r\nEES-länder samt i Schweiz och Japan direkt kan\r\nbytas till svenskt körkort.\r\nDenna person kommer från Isle of Man som inte\r\ningår i kretsen av EES-länder. Hon har kommit i den\r\nabsurda situationen att hon, för att kunna få ett\r\nsvenskt körkort utan att behöva ta ett svenskt körkort\r\nmed de besvär som är förenat med det, får åka tillba-\r\nka till Storbritannien, vistas där i sex månader, få ett\r\nbrittiskt körkort, sedan komma till Sverige och byta\r\nut det brittiska körkortet med automatik till ett\r\nsvenskt. Dessutom tillämpar Isle of Man den princi-\r\npen att en svensk som kommer dit kan få sitt körkort\r\nutbytt. Det är alltså bakgrunden till min interpellation.\r\nJag skulle därför vilja ställa en fråga till närings-\r\nministern. Han talar ändå i slutet av sitt korta svar om\r\natt det emellertid kan finnas skäl att i vissa avseenden\r\ninitiera en översyn av körkortslagen. Med hänvisning\r\ntill det fall jag nu tagit upp vill jag fråga om han är\r\nberedd att nu initiera en översyn av körkortslagen så\r\natt även länder och områden inom Europa med nära\r\nrelation till EU- och EES-länder kan ingå i den krets\r\ndär utfärdade körkort automatiskt ska kunna bytas ut\r\nmot ett svenskt körkort.</pre><pre>Anf.  63  Näringsminister BJÖRN ROSEN-\r\nGREN (s):\r\nFru talman! Låt mig först säga att i Storbritanni-\r\nens anslutningsfördrag gjordes vissa undantag för Isle\r\nof Man och Kanalöarna. Dessa ingår därför inte i\r\nEES-området, som också sades här.\r\nNu gällande lagstiftning medger att ett körkort\r\nsom är utfärdat i en stat inom EES, Schweiz eller\r\nJapan och som gäller i Sverige får bytas ut mot ett\r\nlikvärdigt svenskt körkort. En förutsättning är att\r\ninnehavaren är permanent bosatt i Sverige. För kör-\r\nkort som är utfärdade i Schweiz eller Japan föreskrivs\r\nvissa särskilda villkor för att utbyte ska få ske. Kör-\r\nkort som är utfärdade i andra länder än de nämnda\r\nkan således inte bytas ut mot ett svenskt körkort med\r\nhänvisning till frågan om trafiksäkerhetsskäl.\r\nI vissa fall kan länsstyrelsen medge utbyte av kör-\r\nkort om det kan ske utan fara för trafiksäkerheten om\r\nkörkortshavaren tidigare har haft ett svenskt körkort\r\nsom bytts ut till ett utländskt körkort. Denna möjlig-\r\nhet till utbyte av andra staters körkort är i första hand\r\ntänkt för svenskar som varit utomlands en längre tid,\r\nexempelvis vid utlandstjänstgöring, och när de då\r\nåtervänder till Sverige med utländskt körkort men\r\nutan svensk körkortsbehörighet.\r\nRegeringens nuvarande utgångspunkt är att ett\r\nkörkort utfärdat av stat inom bl.a. europeiska ekono-\r\nmiska samarbetsområden i väsentliga hänseenden är\r\nlikvärdigt med ett i Sverige utfärdat körkort. EG:s\r\nkörkortsdirektiv bildar en gemensam grund med reg-\r\nler om bl.a. fysiska och psykiska krav på körkortsha-\r\nvaren, åldersgränser för körkort och krav på godkänt\r\nförarprov.\r\nVad som gäller för körkort i områden och stater\r\nutanför EES går i dag inte att ha någon uppfattning\r\nom. Det är också osäkert vilka regler sådana stater\r\ntillämpar för inbyte av andra länders körkort till sina\r\negna. Dessa frågor kan naturligtvis studeras i sam-\r\nband med en kommande översyn.\r\nJag sade i mitt interpellationssvar att körkorten\r\nbehöver ses över av andra skäl, och inte bara av detta\r\nskäl, och anpassas till körkortslagstiftningen. Det\r\ngäller en mängd olika frågor. En mer omfattande\r\növersyn planeras och kan bli aktuell under hösten\r\n2001, och i det sammanhanget tycker jag att det finns\r\nanledning att se över även denna fråga.\r\nDet ska inte göras en översyn av bara denna fråga,\r\nutan det finns en mängd frågor som behöver ses över.\r\nJag kan här i kammaren utlova att vi ska titta även på\r\ndenna fråga.</pre><pre>Anf.  64  SÖREN LEKBERG (s):\r\nFru talman! Jag ber att få tacka näringsministern\r\nför dessa kompletteringar. Av det svar som jag fick\r\nnyss att döma verkar det vara väldigt byråkratiskt\r\nmed vår körkortslag. När det gäller länder som ligger\r\nutanför den europeiska unionen och som inte ens\r\ntillhör EES kan automatiska utbyten ske, medan när\r\ndet gäller ett område som mer eller mindre tillhör\r\nStorbritannien och där ett körkort lätt går att byta ut\r\nmot ett brittiskt körkort ska dessa principer inte kunna\r\ntillämpas. Jag tycker inte att detta är rimligt.\r\nJag vet ju att näringsministern inte är en byråkrat,\r\nutan att han är praktiskt sinnad man. Så jag ser fram\r\nemot att det nu blir en översyn av körkortslagen så att\r\näven den här frågan som jag har tagit upp kan bli\r\nföremål för prövning i det fallet.</pre><pre>Anf.  65  Näringsminister BJÖRN ROSEN-\r\nGREN (s):\r\nFru talman! Bakgrunden till detta är att Storbri-\r\ntannien - eller Förenade kungariket som man kallas -\r\ni samband med förhandlingarna inför inträdet i EU\r\nhar undantagit Isle of Man. Genom detta har Isle of\r\nMan fått en hel del undantag. Därav följer att undan-\r\ntagen gäller även detta område. Man har fört en dis-\r\nkussion som har en viss logik. Ska man ha undantag\r\ninom finansiella områden och inom andra områden\r\ngäller undantagen generellt även inom detta område.\r\nMen jag kan utlova att vi självfallet ska titta på\r\ndetta när körkorten under hösten 2001 ska ses över.\r\nDet finns alltså en naturlig förklaring. Så det beror\r\nvarken på byråkrati hos mig eller byråkrati hos någon\r\nannan, utan det är Storbritannien självt som har han-\r\nterat frågan på det här sättet att Isle of Man har blivit\r\nundantaget i övrigt när det gäller många väsentliga\r\nfrågor som berör gemenskapen.</pre><pre>Överläggningen var härmed avslutad.</pre><pre>14 §  Anmälan om inkomna faktapromemorior\r\nom förslag från Europeiska kommissionen,\r\nm.m.</pre><pre>Andre vice talmannen anmälde att följande fak-\r\ntapromemorior om förslag från Europeiska kommis-\r\nsionen inkommit och överlämnats till utskott:\r\n2000/01:122 Meddelande från Kommissionen till\r\nrådet och Europaparlamentet \"Handlingsprogram:\r\naccelererad handling om hiv/aids, malaria och tu-\r\nberkulos inom ramen för minskning av fattigdom\"\r\nCOM96/01 till utrikesutskottet\r\n2000/01:123 Meddelande från kommissionen till\r\nrådet: Nya Europeiska Arbetsmarknader - öppna\r\noch tillgängliga för alla KOM (2001) 116 till ar-\r\nbetsmarknadsutskottet</pre><pre>15 §  Hänvisning av ärenden till utskott</pre><pre>Beträffande proposition 2000/01:100 2001 års vår-\r\nproposition föreslogs till skillnad från vad som\r\nangivits på föredragningslistan att förslag till riks-\r\ndagsbeslut punkterna 6-10 med tillhörande avsnitt\r\nskulle hänvisas till konstitutionsutskottet samt\r\npropositionen i övrigt till finansutskottet</pre><pre>Föredrogs och hänvisades\r\nProposition\r\n2000/01:121 till skatteutskottet</pre><pre>Skrivelser\r\n2000/01:101 och 102 till finansutskottet</pre><pre>Motioner\r\n2000/01:A13-A18 till arbetsmarknadsutskottet\r\n2000/01:So46-So53 till socialutskottet\r\n2000/01:So39-So45 till socialutskottet\r\n2000/01:K6-K9 till konstitutionsutskottet\r\n2000/01:A12 till arbetsmarknadsutskottet\r\n2000/01:Kr1-Kr13 till kulturutskottet\r\n2000/01:T11och T12 till trafikutskottet\r\n2000/01:Sf30-Sf35 till socialförsäkringsutskottet\r\n2000/01:So54-So63 till socialutskottet\r\n2000/01:Ub43-Ub47 till utbildningsutskottet\r\n2000/01:Ju20 och Ju21 till justitieutskottet\r\n2000/01:MJ34-MJ36 till miljö- och jordbruksutskot-\r\ntet\r\n2000/01:Fö17-Fö20 till försvarsutskottet\r\n2000/01:Bo9 till bostadsutskottet</pre><pre>16 §  Förnyad bordläggning</pre><pre>Föredrogs men bordlades åter\r\nJustitieutskottets betänkande 2000/01:JuU19\r\nLagutskottets betänkande 2000/01:LU18\r\nKulturutskottets betänkande 2000/01:KrU7</pre><pre>17 §  Bordläggning</pre><pre>Anmäldes och bordlades\r\nPropositioner\r\n2000/01:115 Asylsökande barns skolgång m.m.\r\n2000/01:119 Europa i omvandling - Sveriges utveck-\r\nlingssamarbete med Central- och Östeuropa\r\n2000/01:122 Sveriges tillträde till Romstadgan för\r\nInternationella brottmålsdomstolen</pre><pre>Näringsutskottets betänkande\r\n2000/01:NU9 Vissa utrikeshandelspolitiska frågor</pre><pre>Utbildningsutskottets betänkande\r\n2000/01:UbU13 Skolan</pre><pre>18 §  Anmälan om interpellation</pre><pre>Anmäldes att följande interpellation framställts</pre><pre>den 18 april</pre><pre>2000/01:386 av Lars Hjertén (m) till näringsminister\r\nBjörn Rosengren\r\nFöreningsfriheten</pre><pre>Interpellationen redovisas i bilaga som fogas till\r\nriksdagens snabbprotokoll tisdagen den 24 april.</pre><pre>19 §  Anmälan om frågor för skriftliga svar</pre><pre>Anmäldes att följande frågor för skriftliga svar\r\nframställts</pre><pre>den 18 april</pre><pre>2000/01:1055 av Lena Olsson (v) till socialminister\r\nLars Engqvist\r\nFärdtjänsten och nationella handikapplanen\r\n2000/01:1056 av Marie Engström (v) till socialmini-\r\nster Lars Engqvist\r\nUngdomsfester med gratis cigaretter\r\n2000/01:1057 av Inga Berggren (m) till näringsmi-\r\nnister Björn Rosengren\r\nEuropaväg 6 mellan Trelleborg och Vellinge\r\n2000/01:1058 av Kenneth Johansson (c) till jord-\r\nbruksminister Margareta Winberg\r\nProduktionsbortfall på grund av översvämningar\r\n2000/01:1059 av Harald Nordlund (fp) till jord-\r\nbruksminister Margareta Winberg\r\nHälsotillståndet bland grisar\r\n2000/01:1060 av Johan Pehrson (fp) till statsrådet\r\nIngela Thalén\r\nOrättvisa pensionsregler\r\n2000/01:1061 av Ulf Nilsson (fp) till justitieminister\r\nThomas Bodström\r\nTjuvfisket i Öresund\r\n2000/01:1062 av Ronny Olander (s) till statsrådet\r\nBritta Lejon\r\nFörenkling av polisens administrativa arbete\r\n2000/01:1063 av Gunnel Wallin (c) till socialminister\r\nLars Engqvist\r\nGlukosamin\r\n2000/01:1064 av Margareta Viklund (kd) till statsrå-\r\ndet Maj-Inger Klingvall\r\nTrygghet och mänskliga rättigheter\r\n2000/01:1065 av Margareta Viklund (kd) till för-\r\nsvarsminister Björn von Sydow\r\nBeredskap i fred\r\n2000/01:1066 av Chatrine Pålsson (kd) till utbild-\r\nningsminister Thomas Östros\r\nForskning kring palliativ vård\r\n2000/01:1067 av Margareta Cederfelt (m) till utbild-\r\nningsminister Thomas Östros\r\nAvbrutna gymnasiestudier\r\n2000/01:1068 av Ingegerd Saarinen (mp) till finans-\r\nminister Bosse Ringholm\r\nUtlåning till Euroatom\r\n2000/01:1069 av Margareta Viklund (kd) till social-\r\nminister Lars Engqvist\r\nTuberkulos</pre><pre>Frågorna redovisas i bilaga som fogas till riksda-\r\ngens snabbprotokoll tisdagen den 24 april.</pre><pre>20 §  Anmälan om skriftliga svar på frågor</pre><pre>Anmäldes att skriftliga svar på följande frågor in-\r\nkommit</pre><pre>den 18 april</pre><pre>2000/01:998 av Margareta Cederfelt (m) till finans-\r\nminister Bosse Ringholm\r\nHögt skattetryck för stockholmare\r\n2000/01:1011 av Anne Ludvigsson (s) till socialmini-\r\nster Lars Engqvist\r\nLagen om ersättning till steriliserade i vissa fall\r\n2000/01:1021 av Anita Sidén (m) till justitieminister\r\nThomas Bodström\r\nNarkotikaklassificering av GBL\r\n2000/01:1022 av Lennart Kollmats (fp) till socialmi-\r\nnister Lars Engqvist\r\nLivstestamente\r\n2000/01:1029 av Ola Sundell (m) till socialminister\r\nLars Engqvist\r\nSystembolaget och glesbygden\r\n2000/01:1036 av Lena Sandlin-Hedman (s) till stats-\r\nrådet Britta Lejon\r\nFolkomröstning om EMU\r\n2000/01:1037 av Britt-Marie Lindkvist (s) till statsrå-\r\ndet Ingela Thalén\r\nNy arbetsskadeförsäkring\r\n2000/01:1038 av Marietta de Pourbaix-Lundin (m)\r\ntill statsrådet Ingela Thalén\r\nBostadsbidrag och fiktiv reavinst\r\n2000/01:1039 av Marietta de Pourbaix-Lundin (m)\r\ntill statsrådet Ingela Thalén\r\nFinansieringen av äldre invandrares försörjningsstöd\r\n2000/01:1040 av Sten Tolgfors (m) till socialminister\r\nLars Engqvist\r\nBarnstödet\r\n2000/01:1041 av Ulla Hoffmann (v) till socialmini-\r\nster Lars Engqvist\r\nKönskvotering i medicinsk forskning\r\n2000/01:1046 av Roy Hansson (m) till försvarsmi-\r\nnister Björn von Sydow\r\nFinansieringen av Sveriges deltagande i EU:s kris-\r\nhanteringsstyrka\r\n2000/01:1047 av Inga Berggren (m) till miljöminister\r\nKjell Larsson\r\nVindkraftsindustrins externa kostnader\r\n2000/01:1050 av Gunnel Wallin (c) till socialminister\r\nLars Engqvist\r\nSubventionering av läkemedel\r\n2000/01:1052 av Anita Sidén (m) till socialminister\r\nLars Engqvist\r\nFörsäkringskassan</pre><pre>Svaren redovisas i bilaga som fogas till riksdagens\r\nsnabbprotokoll tisdagen den 24 april.</pre><pre>21 §  Kammaren åtskildes kl. 15.17.</pre><pre>\r\nFörhandlingarna leddes\r\nav talmannen från sammanträdets början t.o.m. 8 §\r\nanf. 40 (delvis) och\r\nav andre vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}